  Część I
 Wstęp do psychologii
    Seria „Dla bystrzaków” pozwala zrozumieć podstawy wielu dziedzin wiedzy. Więcej informacji możesz znaleźć na stronie http://www.dlabystrzakow.pl/.
      W tej części...
 • Zrozumiesz, czym jest psychologia i zapoznasz się z ogólnym zarysem tej dziedziny wiedzy.
 • Przeczytasz o domorosłych psychologach oraz o idei mówiącej o tym, że w zasadzie wszyscy jesteśmy „psychologami”, ponieważ każdego dnia analizujemy i oceniamy ludzkie zachowanie.
 • Zapoznasz się z profesjonalną psychologią, jej naukowym charakterem oraz różnymi teoriami, z których korzystają psychologowie, aby lepiej zrozumieć ludzi.
 • Dowiesz się, jakimi zasadami etycznymi kierują się specjaliści prowadzący terapię i zajmujący się innymi rodzajami psychologii stosowanej.
  
  Rozdział 1.
 Do czego służy psychologia?
 W tym rozdziale:
 • Zdefiniujemy psychologię.
 • Zrozumiemy, w jaki sposób działają ludzie.
 • Dowiemy się, w czym psychologia może pomóc.
 Większość ludzi posiada pewne wyobrażenie na temat psychologii.
 Jestem psychologiem. Co to oznacza? Na pewno znam się na tej dziedzinie. Ale czy to wszystko? Kiedy spotykam się z rodziną i przyjaciółmi, zauważam, że wciąż mają oni dość nikłe pojęcie na temat tego, czym zajmuję się zawodowo.
 Niektórzy z moich pacjentów mówią: „Pan tylko rozmawia. Czy nie można zamiast tego przepisać jakiegoś leku?”. Inni z kolei podejrzewają mnie o wręcz nadnaturalną wiedzę i umiejętności lecznicze. Niniejszą książkę napisałem więc po to, aby wyjaśnić pewne rzeczy związane z psychologią.
 Czym jest psychologia?
 Co więc przychodzi ludziom na myśl, gdy słyszą słowo „psychologia”? To zależy od tego, kogo zapytasz. Czasami wyobrażam sobie siebie w roli gościa w popularnym talk-show. Jestem bombardowany pytaniami z widowni, na które nie umiem odpowiedzieć, i już zaczynam wstawać, aby uciec sprzed kamer,
   
  kiedy nagle przychodzi mi do głowy pewna myśl. Pytam osoby na widowni, co one rozumieją pod pojęciem „psychologia” i dlaczego uważają, że psycholog jest w stanie odpowiedzieć na pytania związane z tą dziedziną nauki.
 Co, jak i dlaczego?
 Zanim przedstawię definicję psychologii, proponuję, aby wszyscy czytający te słowa zastanowili się przez chwilę nad tym, jak sami sobie wyobrażają tę naukę.
 Dlaczego sięgnęliście po niniejszą książkę?
 Czy szukacie w niej rozwiązań? A może porad? Na jakie pytania pragniecie uzyskać odpowiedź?
 „Dlaczego robimy to, co robimy?” jest kwestią, do której sprowadza się wiele innych pytań zadawanych psychologom przez różnych ludzi. Niezależnie od tego, czy jesteś zawodowym psychoterapeutą, naukowcem, czy laikiem, stanowi ono na ogół podstawę wszystkich związanych z nim zagadnień.
 Oto kilka przykładowych pytań, które napędzają całą dziedzinę wiedzy, jaką jest psychologia:
 • Dlaczego doszło do tej strzelaniny?
 • Dlaczego wciąż jestem smutny?
 • Dlaczego ona ze mną zerwała?
 • Dlaczego ludzie są tacy źli?
 Na najbardziej podstawowym poziomie jest to bowiem pewna gałąź nauki, która zajmuje się przede wszystkim ludźmi, zarówno indywidualnie, jak i w grupach.
 Kolejne podstawowe pytanie brzmi: „jak?”:
  
  • Jak mogę sprawić, aby moje małżeństwo znów było dla mnie fascynujące?
 • Jak powstrzymać moje dwuletnie dziecko od napadów krzyku i płaczu?
 • Jak działa umysł? Równie istotne jest „co?”:
 • Co to są emocje?
 • Co oznacza choroba psychiczna?
 • Co naprawdę znaczy słowo „inteligencja”?
 Te właśnie pytania — „jak?”, „co?” i „dlaczego?” — tworzą intelektualne i filozoficzne podstawy psychologii.
 Z tego też powodu sama psychologia może zostać zdefiniowana jako naukowe badanie ludzkiego zachowania i procesów umysłowych. Ta dziedzina stara się więc odkryć, co robimy i jak oraz dlaczego tak właśnie się zachowujemy.
 Tworzenie osoby
 Kiedy usiłuję wyobrazić sobie wszystkie powody, dla jakich ludzie robią to, co robią, i zrozumieć zachowania oraz leżące u ich podstaw procesy umysłowe, na ogół stosuję podejście, które nazywam „zabawą w szalonego naukowca”. Jego celem jest stworzenie danej osoby. Oczywiście nie chodzi tu o dosłowne powołanie do życia człowieka metodą doktora Frankensteina. Mam raczej na myśli nakreślenie względnie dokładnego schematu umysłu i sposobu bycia konkretnej osoby.
 Kiedy w trakcie sesji terapeutycznej klient opisuje mi jedno ze swoich zachowań, zwykle proszę o pokazanie mi tego. Na przykład słyszę o tym, że dziecko pacjenta uderza rodzica, gdy ten każe mu
 
  coś zrobić. W takiej sytuacji mówię: „Proszę przywołać ten stan. Proszę pokazać mi, jak to wygląda”. W większości przypadków napotykam zagubione spojrzenie klienta, niemającego pojęcia, o co mi właściwie chodzi.
 Moje pytanie ma jednak cel. Zakładam bowiem, że jeżeli ktoś potrafi sprawić, że będzie czuć się w pewien sposób, może również pozbyć się danego uczucia. To zaś oznacza, że ta osoba rozumie, co i dlaczego się z nią dzieje. Jest to swego rodzaju inżynieria wsteczna zastosowana w odniesieniu do psychologii i ułatwiająca zrozumienie ludzkiego działania.
 Końcowa faza rozwoju mojej dziedziny jest dla mnie etapem, na którym możliwe będzie stworzenie kompletnego katalogu komponentów umysłu człowieka i przyczyn wszystkich zachowań. Niewykluczone, że uda się to dzięki opisanemu wcześniej mechanizmowi inżynierii wstecznej. A może przynajmniej naukowcy będą w stanie wykorzystać całą posiadaną wiedzę psychologiczną do stworzenia algorytmu modelującego ludzkie zachowanie. Dzięki temu sztuczna inteligencja byłaby w stanie odtworzyć nasz sposób myślenia i działania na długo po tym, jak przestalibyśmy istnieć. Wspominałem już o szalonych naukowcach, prawda?
 Właśnie tego rodzaju schematy ludzkiego zachowania stanowią dla mnie istotę psychologii. W pracy koncentruję się bowiem przede wszystkim na częściach składowych psychiki (myślach, emocjach, spostrzeżeniach, snach, lękach, osobowości, mózgu) oraz ich funkcjach. Nie jestem w tym podejściu odosobniony — wielu innych psychologów zajmuje się inżynierią wsteczną umysłu i zachowania.
 Odkrywanie funkcji
 Pierwsza zasada leżąca u podstaw mojej wizji psychologii brzmi: zbudowanie modelu umysłu danej osoby staje się możliwe po ustaleniu tego, jaka jest jej funkcja, podobnie jak w przypadku
 
  inżynierów, którzy są w stanie zaprojektować urządzenie dopiero wtedy, gdy zdecydują, do czego ma ono służyć.
 Jaka jest zatem funkcja (czyli przeznaczenie) istoty ludzkiej?
 Podobnie jak wszystkie organizmy żywe oparte na węglu, ludzie są urządzeniami zaprogramowanymi na przetrwanie. Nie twierdzę, rzecz jasna, że samo życie nie ma sensu. Wręcz przeciwnie, moim zdaniem jego cel to nie tylko mechaniczna egzystencja, ale także przeżywanie go w każdym możliwym aspekcie. Jaki jest zaś sens życia? Cóż, jeżeli chcesz się tego dowiedzieć, obawiam się, że czytasz niewłaściwą książkę. Na takie pytanie odpowiedzi dostarczy Ci raczej Filozofia dla bystrzaków bądź Religia dla bystrzaków.
 Psychologia zajmuje się przede wszystkim dostarczaniem odpowiedzi na pytanie, „jak” się żyje, czyli jakie mechanizmy decydują o życiu, przeżywaniu i przekazywaniu życia.
 Lista części
 Zastanów się teraz nad tym, co z punktu widzenia psychologa jest konieczne do wspomnianego przeżywania i przekazywania życia. Proponuję zacząć, podobnie jak w przypadku większości instrukcji technicznych, od wymienienia wszystkich niezbędnych części.
 Współczesna psychologia opracowała dość szczegółową listę takich elementów:
 Ciało (i wszystkie jego podukłady — patrz rozdział 3.):
 • mózg;
 • serce;
 • hormony;
 • geny;
 • umiejętności motoryczne.
 
  Umysł (i jego części składowe — patrz rozdziały 4. – 8.): • świadomość;
 • wrażenia, spostrzeżenia, wzrok, smak, węch, słuch, dotyk, równowaga i ból;
 • myślenie, czyli m.in.: uwaga, pamięć, tworzenie koncepcji, rozwiązywanie problemów, podejmowanie decyzji oraz inteligencja;
 • komunikacja, czyli werbalne i niewerbalne wyrażenia, na przykład: język ciała, gestyka, mowa i język;
 • motywacje;
 • emocje.
 Osobowość (patrz rozdział 9.).
 Płeć i seksualność (patrz darmowy artykuł Exploring Human Differences: Culture, Gender and Sexuality) na stronie www.dummies.com/extras/psychology).
 Umiejętności społeczne i nawiązywanie relacji (patrz rozdziały 10. i 11.).
 Podobnie jak w przypadku składania biurka z IKEI, stworzenie listy potrzebnych nam elementów jest zdecydowanie łatwiejsze na papierze niż w rzeczywistości. Psychologowie wciąż pracują nad lepszym zrozumieniem wszystkich składników, zarówno z osobna, jak i w większych układach. Badania takie stanowią podstawę rozwoju nauk społecznych.
 Rozwiązywanie problemów
 Wyobraź sobie, że w jakiś sposób udało nam się stworzyć ludzką istotę i uruchomić ją, tak aby zaczęła samodzielnie zajmować się
  
  życiem. Załóżmy, że wyposażyliśmy ją we wszystko, co jest do tego potrzebne, zgodnie z najlepszą wiedzą.
 W pewnym momencie zaszła jednak jakaś nieoczekiwana zmiana i nasza istota ludzka zaczyna błądzić i zmagać się z przeciwnościami, które grożą zakończeniem jej funkcjonowania. No tak, zapomnieliśmy o tym, że świat nieustannie ewoluuje.
 Nasz człowiek powinien radzić sobie z otoczeniem, które daje się przewidzieć. Musimy zatem wrócić do warsztatu i wprowadzić do umysłu istoty ludzkiej kolejne programy, a mianowicie:
 • naukę — zdolność do wyciągania wniosków z otoczenia;
 • kontekst — umiejętność rozwoju w reakcji na zmiany
 otoczenia;
 • adaptację — zdolność do radzenia sobie ze zmianą, stresem i chorobami.
 Ludzie potrzebują części i procedur. Nikt nie powiedział, że będzie łatwo.
 Szukanie fachowej pomocy
 Czasami bywa i tak, że człowiek, pomimo posiadania wszystkich potrzebnych części i programów pozwalających mu na samodzielne, sprawne funkcjonowanie, napotyka na swojej drodze problemy, z którymi nie może sobie do końca poradzić. Wtedy na scenę wkraczają lekarze, psychoterapeuci, doradcy, pracownicy społeczni, nauczyciele i konsultanci.
 Wspomniani specjaliści posługują się wieloma różnymi narzędziami i procedurami, które pozwalają na diagnozowanie i rozwiązywanie problemów. Są to m.in.:
 • Diagnostyka — jest ona szczególnie ważna w psychopatologii (patrz rozdział 13.) oraz przy testach
 
  psychologicznych (rozdział 14.).
 • Terapie biomedyczne — leczenie pewnych zaburzeń psychicznych może wymagać terapii farmakologicznej i zabiegów fizycznych (patrz rozdział 3.).
 • Terapia oraz interwencja psychologiczna — psychoanaliza, terapia poznawczo-behawioralna i humanistyczna (patrz rozdziały 15. – 18.).
 • Psychologia stosowana — stosowanie wiedzy psychologicznej do rozwiązywania wielu różnych problemów (patrz artykuł Applying Psychology for a Better World na stronie www.dummies.com/extras/psychology).
 Działanie praktyczne
 Psychologia to naukowe studium ludzkiego zachowania i procesów umysłowych. Na wszelki wypadek nadmienię jeszcze raz, że nie planuję brać udziału w żadnym projekcie polegającym na faktycznym budowaniu nowego człowieka. Staram się jedynie stworzyć schemat, który mógłby pomóc komuś, kto chciałby kiedyś podjąć się takiej pracy. W niniejszej książce opisuję zaś każdy z elementów składających się na umysł i zachowanie człowieka.
 Psychologia była początkowo pewnym rodzajem filozofii, a więc na ogół indywidualnym, spekulatywnym i teoretycznym sposobem myślenia o ludziach. Dzięki ogromnej pracy takich osób, jak William James, Wilhelm Wundt, Edward Thorndike, B.F. Skinner, Albert Bandura, Jean Piaget, Pillip Zimbardo, Robert Sternberg, Albert Ellis i wielu, wielu innych naukowców, którzy przez ostatnie 100 lat prowadzili badania nad umysłem człowieka, ta subiektywna dziedzina została przekształcona w stosunkowo obiektywną gałąź wiedzy. Stosowane w pracy psychologicznej narzędzia, eksperymenty i metody analizy statystycznej są z każdym rokiem coraz bardziej złożone.
  
  Dzięki wykorzystaniu nowoczesnych technologii, na przykład elektroencefalogramu lub rezonansu magnetycznego, wspomniana nauka ewoluowała od czysto teoretycznych rozważań nad naturą ludzką do dziedziny badań nad konkretnymi, namacalnymi zjawiskami, takimi jak działanie neuronów lub analiza wyników testów.
 Psychologia nieustannie się rozwija, dzięki czemu zajmujące się nią osoby zyskują coraz lepszy wgląd w to, jak otoczenie i różnice międzyludzkie (na przykład pochodzenie, płeć i orientacja seksualna) wpływają na umysł i zachowanie.
 
  Rozdział 2.
 Sens ludzkiego działania — podstawy psychologii
 W tym rozdziale:
 • Zrozumiemy siebie.
 • Wykorzystamy odrobinę psychologii popularnej.
 • Uporządkujemy wiedzę.
 • Wyjaśnimy efekt placebo.
 W pewnym sensie każdy z nas jest domorosłym psychologiem. Zawodowcy nie są jedynymi ludźmi, którzy starają się zrozumieć innych. Kiedy zacząłem studiować psychologię, miałem już pewne wyobrażenie o człowieku. Czasami zgadzałem się z teoriami Freuda i innych badaczy, czasami zaś zaprzeczałem im całym sercem. Z całą pewnością nie jestem w tym odosobniony. Większość z nas ma własne pomysły dotyczące tego, dlaczego ludzie zachowują się w taki, a nie inny sposób.
 Jedną z miłych cech psychologii jest to, że w odróżnieniu od chemii czy astronomii wspomniana dziedzina zajmuje się tym, z czym wszyscy mamy do czynienia na co dzień, a mianowicie naturą człowieka. Jasne, codziennie stykamy się z substancjami chemicznymi, ale nie przypominam sobie, aby ktoś zapytał mnie kiedyś: „Jak oni to zrobili, że ten płyn do płukania ust ma miętowy smak?”.
   
  Domorosłych psychologów najłatwiej znaleźć w lokalnej kawiarni, gdzie większość siedzących przy stolikach osób rozmawia na temat tego, jak zachowują się pewni ludzie i co ich do tego skłania. Zewsząd słychać coś w rodzaju: „A wtedy mu powiedziałam...”, „Nie, powinnaś była raczej powiedzieć...”. Czasami przypomina to zebrania dużych grup terapeutycznych. Wszyscy często usilnie pracujemy nad tym, aby rozgryźć innych.
 Psychologowie nazywają czasami takie zachowanie psychologią ludową, określaną jako zbiór zasad wykorzystywanych przez zwykłych ludzi w celu zrozumienia, wyjaśnienia i przewidywania postępowania zarówno ich samych, jak i innych osób. W praktyce stosujemy bowiem pewne psychologiczne idee i teorie, aby pojąć stany, cechy osobowości czy okoliczności towarzyszące zachowaniom poszczególnych jednostek. Najczęściej sięgamy przy tym do dwóch koncepcji: poglądów i pragnień. Wszyscy wierzymy, że ludzie posiadają konkretne poglądy, którym podporządkowują swoje działania. Dlaczego więc robią to, co robią? Ponieważ mają takie, a nie inne poglądy.
 Kiedy praktykujemy ludową psychologię, zakładamy, że zachowania warunkowane są myślami oraz innymi procesami umysłowymi, czyli właśnie poglądami oraz pragnieniami. Oczywiście domorośli psychologowie nie ograniczają swoich narzędzi do wspomnianej metody, często wyjaśniającej postępowanie człowieka w kategoriach szczęścia, klątwy, błogosławieństwa, karmy, przeznaczenia i wielu innych niespecjalistycznych terminów. Nie chcę jednak stawiać jej w złym świetle, ponieważ specjalista naprawdę ma kłopot z wytłumaczeniem, jak to się dzieje, że dana osoba wygrywa na loterii. Dużo łatwiejsze jest jednak wyjaśnienie, dlaczego ktoś, kto ciągle przegrywa, mimo wszystko nie przestaje kupować losów.
 W niniejszym rozdziale przyjrzymy się temu, w jaki sposób funkcjonują ludzie. Odwołamy się przy tym do teorii rodzących
  
  pytania, jakie będziemy zadawać, i zmiennych, które będą nas interesować. Postaram się również przedstawić różne działy psychologii zajmujące się czymś więcej niż tylko czysto klinicznymi zagadnieniami. Na koniec wyjaśnię, w jaki sposób ta dziedzina stara się wpisać w ramy metody naukowej poprzez zastosowanie powtarzalnych i weryfikowalnych narzędzi eksperymentalnych oraz statycznych w celu podniesienia wiarygodności uzyskiwanych wyników.
 Tworzenie ram
 Na bardzo podstawowym poziomie psychologia jest dziedziną wiedzy współistniejącą i współdziałającą z innymi dyscyplinami, aby pomóc udzielić odpowiedzi na wiele pytań dotyczących ludzkiego zachowania i procesów umysłowych. Na tym samym koncentrują się takie nauki, jak na przykład fizyka, biologia, chemia, historia, ekonomia, politologia, socjologia, medycyna i antropologia.
 Moi studenci często zadają mi pytanie: „Dlaczego sądzi pan, że psychologia potrafi wyjaśnić wszystko?”. Jedyne, co ode mnie słyszą, to: „Psychologowie zajmują się odkrywaniem kolejnych elementów zagadek, nie zaś udzielaniem odpowiedzi na każde możliwe pytanie”.
 W miarę upływu czasu specjaliści w dziedzinie, którą się zajmuję, starający się rozwijać naukę o ludziach jako takich, wypracowali pewien zestaw szerokich perspektyw teoretycznych czy też ram pomagających im w pracy naukowej. Takie rany czasami określane są mianem metateorii. Przeważająca większość analiz psychologicznych opiera się właśnie na jednej z nich.
 Każda z tych ogólnych ram teoretycznych stanowi pewien punkt odniesienia dla badaczy i podkreśla specyficzny aspekt ludzkiego zachowania oraz sposobu myślenia. Istnieją również perspektywy stanowiące połączenie bądź punkt wspólny kilku innych metateorii,
 
  takie jak nauka motywacji bądź neuronauki afektywne. Na razie jednak chciałbym skupić się na podstawowych założeniach.
 W kolejnych sekcjach postaram się zatem przedstawić najpopularniejsze metateorie, do których odwołują się psychologowie badający określone zachowania bądź procesy umysłowe.
 Biologiczna
 Podejście biologiczne skupia się na biologicznych podstawach zachowania oraz wpływie ewolucji i genetyki na te zagadnienia. Głównym założeniem tej metateorii jest to, że ludzkie działanie i procesy umysłowe mogą zostać wyjaśnione dzięki zrozumieniu fizjologii oraz anatomii. Psychobiologowie koncentrują się najsilniej na kwestiach funkcjonowania mózgu i układu nerwowego (więcej informacji o psychobiologii znajdziesz w rozdziale 3.). Podejście to obejmuje również neuropsychologię, nauki o mózgu, genetykę i psychologię ewolucyjną.
 Dobrym przykładem wpływu biologii na ludzką naturę jest fakt, że po spożyciu alkoholu zachowujemy się inaczej. Imprezy z kolegami z pracy są świetną okazją do przeprowadzania badań psychobiologicznych. Wyobraź sobie zabawę, na której księgowy Robert, będący na co dzień dość cichym człowiekiem, szaleje w rytmie disco tak, że nie powstydziłby się tego sam John Travolta. Przyciąga spojrzenia zachwyconych pań. Jest zabawny. I pijany. Jak sądzisz, czy następnego dnia będzie pamiętał, co działo się na imprezie?
 Psychoanalityczna/psychodynamiczna
 Metateoria psychoanalityczna/psychodynamiczna skupia się na wpływie, jaki na nasze zachowanie mają nieuświadomione procesy psychiczne, elementy rozwojowe z wczesnego dzieciństwa, leżące u podstaw dziecinnych impulsów i skłonności oraz niedojrzałych pragnień, a także wymagania stawiane przez otaczający nas świat.
 
  Chociaż Sigmund Freud sformułował podstawy psychoanalizy na początku XX wieku, teoria ta była rozwijana przez setki jego następców. Nowsze koncepcje nazywane są zwykle psychodynamicznymi, ponieważ podkreślają dynamiczne zależności pomiędzy poszczególnymi komponentami osobowości, umysłu, jaźni oraz otaczającej nas rzeczywistości. Teoria relacji z obiektem oraz psychologia self należą do najpopularniejszych aspektów metateorii psychoanalitycznej/psychodynamicznej (więcej informacji na temat psychoanalizy i psychodynamiki znajdziesz w rozdziałach 9. i 15.).
 Behawioralna
 Podkreśla rolę, jaką w kształtowaniu zachowania odgrywa wcześniejsze doświadczenie. Behawioryści nie koncentrują się na procesach psychicznych, ponieważ uważają, że są one zbyt trudne do obserwowania i obiektywnego mierzenia.
 W metateorii behawioralnej geneza ludzkich zachowań jest wyjaśniana poprzez obserwację okoliczności oraz konsekwencji działania. Modele warunkowania klasycznego i warunkowania względnego pozwalają lepiej zrozumieć nasze funkcjonowanie, a dzięki temu poznać metody jego zmiany, w miarę możliwości na lepsze. Więcej informacji na temat technik modyfikowania zachowania opierających się na warunkowaniu znajdziesz w rozdziale 8.
 Poznawcza
 Ten typ metateorii koncentruje się na zagadnieniu przetwarzania informacji oraz specyficznych funkcjach rozumowania, rozwiązywania problemów i pamięci. Psychologowie poznawczy interesują się planowanym działaniem oraz myślami wywołującymi określone postępowanie ludzi i rządzącymi nim. Omawiana metateoria obejmuje również testowanie inteligencji, a także koncepcje przetwarzania informacji.
 
  Gdy ktoś przekonuje, aby spojrzeć na jakąś sytuację optymistycznie, odwołuje się do perspektywy kognitywnej. Kiedy bowiem dzieje się coś złego, wystarczy rozwiązać problem, aby poczuć się lepiej. Czy oznacza to jednak, że jeśli nie ma możliwości poradzenia sobie z kłopotami, trzeba do końca życia chodzić z nosem na kwintę? Oczywiście, że nie. Zawsze można popatrzeć na całą sytuację inaczej, w tym przypadku przez różowe okulary. O to właśnie chodzi w terapii poznawczej.
 Humanistyczna i egzystencjalna
 Podkreśla wyjątkowość każdej jednostki oraz umiejętność podejmowania decyzji i ponoszenia konsekwencji. W tym ujęciu nikt nie jest ofiarą okoliczności i każdy ma do dyspozycji co najmniej kilka wariantów działania! Humaniści wierzą w wolną wolę i wolny wybór, a za najważniejsze elementy badań uważają historię życia jednostki oraz najistotniejsze dla niej wydarzenia. Do znanych psychologów koncentrujących się na tej metateorii należą Viktor Frankl, Rollo May i Fritz Perls, którzy zajmowali się m.in. analizą duchowości i religijności.
 Czy kiedykolwiek poczułeś się jak kolejna anonimowa twarz w tłumie? Czy odnosisz czasem wrażenie, że o Twoim życiu decydują kaprysy losu? Co wówczas czujesz? Na pewno nic przyjemnego. Wrażenie, że ma się wybór i że podejmuje się właściwe decyzje, pozwala nam poczuć prawdziwy sens życia. W ten sposób utwierdzamy się w przekonaniu o wartości własnej egzystencji. Psychologowie humanistyczni i egzystencjalni wierzą, że zachowania są wynikiem ludzkich wyborów.
 Socjokulturowa
 Podejście socjokulturowe skupia się na społecznych i kulturowych czynnikach decydujących o naszym funkcjonowaniu. Podczas badania ludzkich zachowań i procesów psychicznych nie należy ignorować wpływu grup lub kultury.
 
  Dobrym przykładem może być gwałtowny wzrost popularności tatuaży w latach 90. Wcześniej posiadacze takich ozdób byli traktowani jako osoby odcinające się od „systemu”. Obecnie tatuaże są postrzegane jako coś naturalnego i nawet dość konserwatywne jednostki mogą mieć dwa lub trzy.
 Przedmiot tej metateorii stanowią także badania międzykulturowe i społeczne.
 Feminizm
 Psychologia feministyczna koncentruje się na politycznych, ekonomicznych i społecznych prawach kobiet oraz na tym, w jaki sposób wpływają one na zachowanie przedstawicieli obu płci. Omawianą metateorię zapoczątkował ruch feministyczny z lat 60.
 Uwagę psychologów i badaczy zajmujących się tym podejściem przyciągnął pewien fenomen, a mianowicie zaburzenia łaknienia. Z perspektywy feministycznej są one spowodowane przesadnym naciskiem na bycie szczupłą, jaki kultura i środki masowego przekazu wywierają na młode kobiety. Feministki zwracają naszą uwagę na magazyny poświęcone modzie i rolę pań w kulturze popularnej.
 Postmodernizm
 Kwestionuje podstawy naukowej psychologii, podważając jej podejście do prawdy i roli jednostki. Postmoderniści twierdzą na przykład, że aby zrozumieć mechanizmy ludzkiego rozumowania, należy najpierw przyjrzeć się grupowym i społecznym procesom związanym z myśleniem. Rzeczywistość nie jest niezależnym, obiektywnym fenomenem, a raczej konstruktem tworzonym przez samych ludzi.
 Postmoderniści uważają również, że osoby na wysokich stanowiskach mają zbyt duży wpływ na to, co jest „rzeczywiste” i „prawdziwe” w psychologii. Sami proponują konstrukcjonistyczne
 
  ujęcie rzeczywistości, według którego koncepcja prawdy jest „konstruowana” przez społeczeństwo i jako taka nie ma znaczenia poza tym, jakie nadadzą jej ludzie oraz uznani przez nich „eksperci”. Koncepcje narracyjne i konstruktywistyczne to dobre przykłady podejścia postmodernistycznego.
 Model biopsychospołeczny
 W miarę upływu lat wszystkie teorie przeżywały okres chwały, a następnie zastąpiły je nowsze koncepcje. Ten wciąż zmieniający się kalejdoskop ram teoretycznych nie ułatwia wyboru jednego podejścia, na którym można by oprzeć naszą dalszą pracę. Od czego zatem powinniśmy zacząć?
 Jedną z alternatyw dla wyboru jednej metateorii jest skorzystanie z podejścia integracyjnego, łączącego kilka idei. Popularna koncepcja tworzona w ten sposób to model biopsychospołeczny.
 U jego podstaw leży założenie, że ludzkie zachowania i procesy psychiczne są wynikiem wpływów natury biologicznej, psychologicznej i społecznej oraz ich wzajemnego oddziaływania. Według tego modelu każde wyjaśnienie, które nie odwołuje się do wszystkich trzech czynników, nie jest należycie wyczerpujące.
 Rola ciała
 Jesteśmy istotami cielesnymi, z krwi i kości. Rozważania o myślach, uczuciach i innych psychologicznych ideach, które nie biorą pod uwagę ciała, zwłaszcza zaś mózgu i układu nerwowego, ignorują podstawowe założenie naszej egzystencji.
 Przyjrzyjmy się „umysłowi”. Większość z nas uważa, że posiada „umysł”, podobnie jak pozostali (a przynajmniej większa ich część). Gdzie on jednak istnieje? Dziś naukowcy są zgodni co do tego, że umysł jest tożsamy z mózgiem, czyli narządem umieszczonym w czaszce. Teoria ta stanowi biologiczną składową modelu
 
  biopsychospołecznego. Upraszczając, można powiedzieć, że funkcją mózgu jest myślenie, tak jak funkcją żołądka jest trawienie.
 Rola umysłu
 Sądzę, że większość ludzi, mówiąc o psychologii, ma na myśli ten właśnie komponent. Składają się na niego przemyślenia, uczucia, pragnienia, poglądy i inne koncepcje, które odwołują się do roli umysłu.
 Jak sądzisz, czy gdyby niniejszą książkę poświęcono botanice, model biopsychospołeczny wciąż byłby przydatny? Może i tak, ale wtedy trzeba by założyć, że rośliny potrafią myśleć, a element społeczny odnosiłby się do niszy ekologicznej. Innymi słowy, ta teoria byłaby mocno naciągana! Podkreśla to wyjątkowość biopsychospołecznego modelu w psychologii i pokazuje, że umysł odgrywa główną rolę w procesie pojmowania naszego zachowania i procesów umysłowych.
 Behawioryści zaniedbują kwestie związane z umysłem, zaś psychobiologowie traktują go jako narząd zwany mózgiem. Zupełnie inną zasadą kierują się psychologowie biopsychospołeczni. Biorą oni pod uwagę stan umysłu w kontekście układów biologicznych i otoczenia społecznego. Dzięki temu uzyskują szerszą perspektywę analizy zachowania ludzkiego w porównaniu z badaczami koncentrującymi się tylko na jednym z trzech opisywanych tu aspektów.
 Rola świata zewnętrznego
 Nasze mózgi i umysły nie działają w próżni. Zachowanie i procesy umysłowe są wpisane w pewien kontekst, na który składają się inni ludzie i przedmioty w naszym codziennym otoczeniu. Z tego też powodu społeczny aspekt modelu biopsychospołecznego obejmuje również relacje pomiędzy rodzicem a dzieckiem, rodzinę, komunikację i kulturę.
 
  Nie należy umniejszać wpływu innych ludzi na kształtowanie i określanie naszego zachowania i myślenia. Aby daleko nie szukać, większość z nas zdaje sobie sprawę ze szkodliwych efektów negatywnych zjawisk i doświadczeń społecznych, takich jak przemoc fizyczna bądź seksualna. Ignorowanie w pracy badawczej relacji z innymi członkami rodziny i przyjaciółmi oznacza ignorowanie rzeczywistości.
 Czy zachowania i procesy psychiczne różnią się w poszczególnych kulturach? Pozwól, że zadam to pytanie w nieco inny sposób: gdybym przeprowadził swoje badania wyłącznie wśród białych studentów z klasy średniej, czy mógłbym uogólnić wyniki na wszystkich ludzi? Z całą pewnością nie! Temat ów był zresztą przez ostatnie 30 lat przedmiotem wielu zaciętych dyskusji. W miarę jak rozwój techniki sprawia, że świat się „kurczy”, a w efekcie różne cywilizacje częściej stykają się ze sobą, zrozumienie specyfiki każdej z nich staje coraz ważniejsze. Wpływ kontaktu z rodziną i przyjaciółmi na nasze funkcjonowanie jest kolejnym powodem, dla którego powinniśmy brać pod uwagę kwestie kulturowe.
 Omawiana zależność musi być uwzględniana w psychologii z co najmniej dwóch powodów:
 • Nauka poszukuje obiektywizmu i prawdy. Wszyscy w większym lub mniejszym stopniu patrzymy na świat przez pryzmat swojej kultury, więc psychologia powinna zrozumieć, jak działa ten mechanizm, aby móc przedstawić wizerunek rzeczywistości w sposób jak najbardziej obiektywny i bezstronny.
 • Dokładność badań zależy od względności prawdy w danej kulturze. To, że wyniki analiz przeprowadzonych w USA sugerują, iż mówienie do małych dzieci w „dziecinny” sposób powoduje opóźnienie u nich rozwoju mowy, nie oznacza, że badanie przeprowadzone wśród członków innej kultury da podobne rezultaty.
 
  Odwieczny spór „natura kontra kultura”
 Zastanówmy się nad sytuacją zawodowych sportowców. Mają oni to szczęście, że płaci im się za to, co powszechnie uważane jest za rozrywkę. Wiele osób uważa, że aby dołączyć do tego grona, należy mieć dużo szczęścia, głównie zaś posiadać naturalny talent, z którym trzeba się urodzić. Jednakże osoby z otoczenia profesjonalnych sportowców przyznają, że sukces w tej dziedzinie jest przede wszystkim wynikiem ciężkiej, konsekwentnej pracy.
 Co zatem ma większe znaczenie: talent czy wysiłek? Pytanie leży u podstaw sporu, który psychologowie toczą od wielu dziesięcioleci, znanego jako „natura kontra kultura”. Jego celem jest rozstrzygnięcie, czy w rozwoju człowieka istotniejszą rolę odgrywają talent i wrodzone zdolności, czy ciężki wysiłek i praca.
 Natura oznacza w tym przypadku założenie, że zachowanie i procesy umysłowe są wrodzone i naturalnie odkrywane oraz rozwijane w miarę dorastania i osiągania pełni możliwości. Kultura odnosi się zaś do twierdzenia, że postępowania i zdolności uczymy się poprzez obserwowanie i naśladowanie otoczenia.
 Oba te podejścia mają wiernych zwolenników. John Locke, XVII- wieczny filozof angielski, zaproponował pojęcie tabula rasa (czysta tablica), wierząc, że człowiek może być, kimkolwiek zechce, jeżeli tylko będzie mieć dostęp do odpowiedniego szkolenia. Przeciwnego zdania był Karol Darwin, jeden z ojców teorii ewolucji i zwolennik natury. Uważał on, że przeznaczenie każdego człowieka jest zakodowane w genach i zależy od praw biologii.
 Poniższe słowa Johna Watsona, uważanego przez niektórych historyków za twórcę behawioryzmu, podkreślają tę perspektywę:
  
  „Dajcie mi tuzin zdrowych dzieci i świat, który szczegółowo określę i w którym będą one dorastać, a z każdego z nich uczynię, kogo tylko zechcecie — lekarza, prawnika, artystę, kupca, a nawet żebraka lub złodzieja, niezależnie od jego wrodzonych zdolności, nawyków, skłonności, powołania i pochodzenia. Jestem tego pewien, chociaż osoby żywiące przekonanie dokładnie przeciwne do mojego robią to samo od wielu tysięcy lat”.
 — John B. Watson, Behawioryzm, 1930
 Większość współczesnych psychologów twierdzi, że spór ten został rozstrzygnięty w najprostszy możliwy sposób, a mianowicie poprzez uznanie, że na rozwój i skuteczność działania każdego człowieka wpływ ma zarówno natura, jak i kultura. Wynika z tego, że w miarę pełny obraz mechanizmów ludzkiego myślenia i działania można uzyskać wyłącznie po uwzględnieniu czynników biologicznych i środowiskowych.
 Rozgałęzienie
 Psychologowie zasadniczo korzystają w pracy z opisanych wyżej metateorii, modelu biopsychospołecznego i analiz naukowych. Wśród tych badaczy można jednak wyróżnić trzy zasadnicze grupy:
 • Psychologowie eksperymentalni spędzają większość czasu na prowadzeniu badań i nauczaniu. Najczęściej pracują na uczelniach. Psychologia eksperymentalna obejmuje wiele różnych dziedzin, ale zajmujące się nią osoby najczęściej skupiają się jednej, na przykład na psychologii społecznej bądź rozwojowej.
 • Psychologowie praktyczni koncentrują się na psychologii stosowanej. Wykorzystują wyniki badań i teorię psychologiczną w codziennej praktyce, m.in. w biznesie, polityce, szkolnictwie lub sporcie. Do najpopularniejszych dziedzin psychologii
 
  stosowanej należą psychologia organizacyjna, psychologia sądowa i psychologia wojskowa.
 • Psychologowie kliniczni badają, diagnozują i leczą zaburzenia psychologiczne.
 Oczywiście niektórych specjalistów można zaliczyć do więcej niż jednej z powyższych kategorii. Dotyczy to na przykład wszystkich psychologów klinicznych prowadzących badania nad psychopatologią.
 Amerykańskie Stowarzyszenie Psychologiczne (APA) zakłada, że psychologiem może tytułować się osoba posiadająca tytuł doktora medycyny bądź doktora nauk. Choć to dość powszechny standard, w niektórych krajach wymogi są nieco inne (na przykład w Polsce konieczny jest dyplom magistra psychologii, zaś aby zostać psychoterapeutą, psycholog musi dodatkowo ukończyć odpowiednie kursy prowadzone przez szkoły akredytowane przy Polskim Towarzystwie Psychologicznym). W prawie wszystkich stanach USA osoba, która zamierza prowadzić praktykę psychologiczną, powinna uzyskać stosowną licencję i zdać egzamin. W Wielkiej Brytanii, aby zostać psychologiem klinicznym, należy ukończyć szkolenie organizowane przez Radę Zawodów Lekarskich (Health and Care Profession Council).
 Poszukiwanie prawdy
 Wygląda na to, że przez całe życie poszukiwałem prawdy. Kiedy zaczynałem studia, często wstępowałem do małej księgarni w pobliżu kampusu, gdzie można było kupić publikacje poświęcone duchowości, filozofii oraz popularnej psychologii. Przynajmniej raz w tygodniu szperałem po półkach w poszukiwaniu czegoś interesującego. Książki posegregowano zgodnie z ich tematyką: metafizyka, wiedza Wschodu, wiedza Zachodu, buddyzm, taoizm, judaizm, islam, chrześcijaństwo, New Age, energoterapia itp.
 
  Czytałem wszystko. Szukałem bowiem jakiejś uniwersalnej prawdy, jakiejś odpowiedzi.
 Pewnego dnia zdałem sobie sprawę z tego, że przejrzałem już książki ze wszystkich działów, ale wciąż nie byłem zadowolony. Później zrozumiałem dziwną rzecz — każdy z tych tekstów wypełniały opinie! A jak mogłem znaleźć „odpowiedzi” opisujące „prawdę”, jeżeli polegałem wyłącznie na czyimś subiektywnym osądzie? Wiele spośród tych książek zawierało zeznania, argumenty logiczne i narracje, ale wszystko to było pozbawione dowodów. Jedyne, co mi pozostało, to przyjąć te teorie jako prawdę. Wszyscy nie mogli mieć jednak racji. Niektórzy wręcz krytykowali innych, pisząc rzeczy całkowicie sprzeczne z tezami przeciwników. Kto więc miał rację?
 Sądzę, że po prostu jestem jednym z ludzi, którzy muszą dostać na wszystko dowody. Oczywiście przesadą byłoby twierdzenie, że w psychologii znalazłem odpowiedź na każde pytanie, ale mogę z całą pewnością powiedzieć, że ta dziedzina nauki nieustannie stara się ustalić istotę rzeczy i popiera swoje teorie dowodami empirycznymi. Metoda empiryczna to podejście polegające na obserwacji oraz eksperymentach jako głównych metodach dążenia do prawdy.
 Psychologia, jako dziedzina badań nad ludzkim zachowaniem oraz procesami myślowymi, często korzysta właśnie z empirycznych badań, mających na celu potwierdzenie stawianych tez. Podstawowe motto każdego empiryka brzmi: „Chcę zobaczyć dane”. Nie umniejsza to, rzecz jasna, znaczenia koncepcji, ale samo podłoże teoretyczne to za mało, by nasze metody pracy były faktycznie skuteczne.
  Kwestia etyki
 Zachowanie międzyludzkie odwołuje się do kodu noszącego nazwę etyki. Mocno upraszczając, propaguje ona zachowania pożądane i ogranicza niepożądane. Poza wymogami standardów naukowych psychologowie kierują się w swojej pracy także osobistym poczuciem etyki.
 
  Psychologowie mogą pracować dużo odpowiedzialniej, gdy mają do dyspozycji dane empiryczne. Naukowcy powinni bowiem opierać swoją pracę na weryfikowalnej wiedzy, nie na opiniach.
  Amerykańskie Stowarzyszenie Psychologiczne jest największą na świecie organizacją reprezentującą psychologię jako zawód. Podobne instytucje istnieją w innych państwach (w Polsce jest nim wspomniane wcześniej Polskie Stowarzyszenie Psychologiczne). Zadaniem takich organizacji jest rozwijanie psychologii oraz wspieranie jej wykorzystywania w celu poprawy warunków życia w danym społeczeństwie. Wydana przez APA książka Ethical Principles of Psychologists and Code of Conduct (Etyczne zasady pracy psychologa) została podzielona na dwie części: Zasady ogólne i Normy etyczne. Ta druga sekcja jest dość obszerna. Normy etyczne dotyczą różnych dziedzin pracy, od rozwiązywania dylematów moralnych po utrzymywanie kompetencji, edukację, szkolenie i terapię.
 Chociaż wszystkie zasady etyczne są bardzo ważne, za podstawową uważa się regułę poufności. Brzmi ona: wszelkie informacje dotyczące pracy z klientem lub obiektem badań mają charakter prywatny i mogą zostać ujawnione wyłącznie w ściśle określonych okolicznościach. Łamanie zasad etycznych może być przyczyną zawieszenia psychologa lub anulowania jego członkostwa w APA. Większość stanów USA zamieszcza reguły we własnych przepisach i egzekwuje je na różne sposoby. Jedną z możliwości jest odebranie licencji osobie łamiącej zasady etyczne.
 Wszystkie wskazówki oraz przepisy dotyczące etyki opierają się na kilku podstawowych zasadach, które zobowiązują każdego psychologa do wykonywania pracy w sposób korzystny i nieszkodliwy dla klientów (na przykład rodziców, uczniów lub pacjentów). Od osoby wykonującej ten zawód oczekuje się, że będzie wypełniać swoje obowiązki odpowiedzialnie, uczciwie i rzetelnie, mając przy tym na uwadze podstawowe prawa człowieka i przepisy prawne.
 
  Z perspektywy empirycznej to, że któryś z psychologów coś powie, nie oznacza od razu, że jego słowa są prawdziwe. Aby to zweryfikować, konieczne jest odwołanie się do faktów i analiz. Dlaczego na przykład ktoś miałby chcieć płacić psychologowi za leczenie depresji bądź fobii, jeżeli człowiek ten opiera swoje metody pracy wyłącznie na własnych, niepotwierdzonych opiniach? Co czyni go ekspertem? Specjaliści, zawodowcy powinni posiadać szczegółową i prawdziwą wiedzę na temat swojej dyscypliny.
 Autorytet w każdej dziedzinie nauki uzyskuje się zaś dzięki sposobom, w jakie zdobywa się informacje i bada określone zjawiska.
 Słowa takie jak prawda czy wiedza bywają czasami nieco zwodnicze. Zrozumienie tego, skąd psychologowie czerpią wiedzę, jest dobrym punktem wyjścia do zrozumienia psychologii jako takiej. W tym rozdziale postaram się więc przybliżyć kilka kwestii. Będą to teorie psychologiczne i prowadzone badania, na których specjaliści opierają swoją wiedzę, słuszność oraz prawo do nazywania się ekspertami w dziedzinie ludzkiego zachowania i procesów umysłowych.
 Stosowanie metody naukowej
 Wszyscy mamy pewne opinie na temat samych siebie i innych. „Ona zostawiła cię, bo jesteś emocjonalnie zdystansowany”, „Jeżeli nie będziesz wyrażać siebie, pozostaniesz zamknięta” itd. Moglibyśmy wymienić mnóstwo odpowiedzi na pytania związane z ludzkim zachowaniem: „co?”, „jak?” i „dlaczego?”. Czy jednak naprawdę wiemy, że tłumienie uczuć sprawia, iż człowiek zamyka się w sobie? Mogę osobiście uważać, że niewyrażane emocje po prostu rozwiewają się niczym chmury w wietrzny dzień. Kto ma rację w takim sporze? Niektórzy sądzą, że to bez znaczenia, jednak istnieje grupa psychologów uważających się za ekspertów w tej dziedzinie. Tylko na jakiej podstawie mogą tak twierdzić?
 
  Psychologowie starają się zdobyć wiedzę i umiejętności na trzy sposoby. Należą do nich:
 • Autorytet. Wykorzystywany podczas przekazywania informacji, zwykle w procesie terapii lub nauczania. Pacjenci i studenci nie mają czasu na sprawdzanie wszystkiego, czego się dowiedzieli. Z tego powodu muszą pewne rzeczy przyjmować na wiarę.
 • Rozsądek i logika. Wykorzystywane przy tworzeniu teorii oraz hipotez. Jeżeli coś nie ma logicznego sensu, najprawdopodobniej nie będzie go też miało po zastosowaniu przez badaczy metody naukowej.
 • Metoda naukowa. Preferowany sposób zdobywania informacji oraz badania zachowań i procesów psychicznych. Psychologowie stosują tę metodę za pomocą wielu różnorodnych technik.
 Na początek wyjaśnijmy sobie jedną rzecz. Nie wszystko, co psychologowie robią, mówią czy w co wierzą, ma potwierdzenie w badaniach naukowych! Wiele ich koncepcji opiera się ponadto na autorytecie wybitnych znawców tematu. Część wiedzy psychologów pochodzi także z osobistego doświadczenia klinicznego, którego nie poddaje się później dogłębnym analizom naukowym. Poza tym sporo wiedzy psychologicznej to idee czysto teoretyczne, ale mające logiczny lub racjonalny sens.
 Przeważająca większość psychologów preferuje metodę naukową, ponieważ zapewnia ona uczciwość i bezstronność. Kiedy prowadzę własne badania, inni oczekują, że dokładnie opiszę swoje działania oraz ich cel. W ten sposób ci, którzy chcą udowodnić, że się mylę, mogą powtórzyć te doświadczenia krok po kroku i sprawdzić, czy ich wyniki będą się różnić od moich. Jeżeli wiedza opiera się wyłącznie na autorytecie, nie można mieć pewności, czy jest bezstronna i
  
  wiarygodna. Przy zastosowaniu metody naukowej teorię nieodpowiadającą wynikom badań uważa się za nieprawidłową i na ogół zastępuje inną.
 Naukowcy nie powinni manipulować danymi, tak aby bardziej pasowały do ich teorii. To zwyczajne oszustwo!
 Tworzenie dobrej teorii
 Jako że spora część wiedzy psychologicznej opiera się na teorii, warto zdawać sobie sprawę, czym w zasadzie jest owa teoria (ci, którzy już to wiedzą, mogą pominąć ten fragment). Otóż to zbiór stwierdzeń odnoszących się do pewnych zjawisk lub zdarzeń (będących obiektem badań) i wyjaśniających, dlaczego te zjawiska czy wydarzenia są ze sobą powiązane i umożliwiają dalsze dociekania. Innymi słowy, teorie dokonują podsumowania zebranej wiedzy i nadają kierunek badaniom.
 Teoria i hipoteza to dwa różne, choć nieco podobne do siebie pojęcia. Psychologowie testują teorie, badając ich logiczne założenia. Hipotezy są zaś specyficznymi przewidywaniami, opartymi na wspomnianych założeniach. Do istniejących teorii można dodawać nowe informacje albo tworzyć nowe teorie przy wykorzystaniu już istniejących.
 Nie każda teoria jest dobra. Aby mogła zostać za taką uznana, powinna spełniać trzy warunki:
 Przejrzystość. Musi być najprostszym wyjaśnieniem dokładnie tłumaczącym dostępne obserwacje.
 Precyzja. Musi dokładnie opisywać stwierdzenia odnoszące się do rzeczywistości, nie zawężając ani nie rozszerzając ich nadmiernie.
 Testowalność. Musi umożliwiać sprawdzenie jej metodą naukową.
  
  Badanie prawdy
 Kiedy psychologowie starają się ocenić teorię w sposób naukowy, na ogół korzystają z dwóch szerokich kategorii analiz: badań opisowych i eksperymentalnych. W niniejszej sekcji spróbuję opisać oba te podejścia i zaprezentuję podstawowe koncepcje dotyczące statystyki, związków przyczynowo-skutkowych i efektu placebo.
 Zrozumieć badania opisowe
 Badania opisowe polegają na obserwacji i gromadzeniu danych bez prób manipulowania warunkami czy środowiskiem, w jakich zachodzą konkretne zjawiska. Jest to zatem pasywne monitorowanie analizowanych obiektów.
 Badania opisowe są przydatne do formułowania nowych teorii oraz hipotez. Na ogół stanowią także pierwszy etap analiz poświęconych tematom, które nie zostały jeszcze zbyt dobrze poznane. Niestety, nie jest to dobra metoda, jeżeli cel badania stanowi odkrycie związków przyczynowo-skutkowych.
 Jeżeli interesuje mnie wyłącznie przedmiot dyskusji na przystanku, wystarczy, że zarejestruję kamerą osoby czekające na autobus i przeanalizuję film. Jeśli jednak chcę się dowiedzieć, co skłania ludzi do poruszania konkretnych tematów w takich rozmowach, muszę przeprowadzić eksperyment.
 Przeprowadzanie eksperymentów
 Badania eksperymentalne koncentrują się na kontroli zjawisk i zdarzeń oraz manipulowaniu nimi w celu lepszego poznania dotyczących ich zależności przyczynowo-skutkowych.
 Załóżmy, że mam teorię na temat rozmów na przystanku autobusowym. Opiera się na zasadzie „ponad pięć minut”. Zgodnie z nią „nieznajomi zaczną rozmawiać ze sobą tylko wtedy, jeżeli będą musieli przebywać ze sobą na przystanku pięć minut lub dłużej”.
 
  Moja hipoteza będzie zatem brzmieć: „Po upływie pięciu minut osoby wydające się sobie nieznajome nawiążą rozmowę wykraczającą poza zwyczajowe grzeczności przyjęte przy spotkaniu z nieznajomymi”. Innymi słowy, zakładam, że obcy ludzie przebywający ze sobą na przystanku dłużej niż pięć minut nawiążą rozmowę. Jak to sprawdzić?
 Mógłbym po prostu posiedzieć trochę na przystanku i obserwować, co będzie się działo. Ale czy byłbym w stanie stwierdzić, czy w przypadkach, których nie obserwowałem, moja „zasada pięciu minut” się sprawdza? Otóż nie mógłbym tego zrobić! I to z wielu różnych powodów. Kwestia jest dość problematyczna. Nazywam ją czynnikiem z. Jest to coś, co wpływa na hipotezę, a z czego nie zdaję sobie sprawy. Mowa o pewnej zewnętrznej zmiennej, którą muszę mieć pod kontrolą, aby móc być pewnym swojej teorii. Czynnikiem z w badaniach nad rozmową na przystankach może być kultura, wiek czy pora dnia. W dobrych badaniach naukowcy starają się wyeliminować zmienne zewnętrze poprzez kontrolę ich wpływu. Uwzględniają również czynnik z podczas opracowywania wyników.
 Badania opisowe czy obserwacyjne nie biorą pod uwagę zmiennych zewnętrznych, ale zawsze warto spróbować innej metody, aby przetestować hipotezę. Mogę podejść i spróbować nawiązać rozmowę po dwóch minutach. Mogę czekać dziesięć minut. Mogę prowadzić badania podczas burzy. Mogę specyficznie się ubrać. Ponadto powinienem próbować udowodnić, że moja hipoteza jest błędna! Muszę w tym celu założyć, że ludzie zaczynają rozmawiać przed upływem pięciu minut. Jeżeli okaże się to prawdą, wówczas moją teorię będzie można uznać za błędną. Im więcej razy udałoby mi się stwierdzić, że założenie jest niesłuszne, tym bardziej wiarygodne byłyby wyniki badań.
 Czy to, co mówię, wydaje się skomplikowane? Dlaczego niby miałbym starać się wykazać, że moje własne założenie jest błędne, zamiast po prostu wykazać jego słuszność? Otóż należy tak robić, ponieważ w toku badań naukowych nigdy nie można udowodnić czegoś ponad wszelką wątpliwość. Dlatego też na ogół staram się
 
  obalić przeciwieństwo zakładanej hipotezy. Na przykład kiedyś uważano, że Ziemia jest płaska. Wszystkie czynione wtedy obserwacje były spójne z tym twierdzeniem. Jednak pewnego dnia pojawił się człowiek, który przedstawił dowody podające tę teorię w wątpliwość. W efekcie ludzie zrozumieli, że założenie o płaskiej Ziemi jest błędne. Jeżeli więc postawię hipotezę i znajduję dla niej potwierdzenie, mogę być silniej przekonany, że mam rację, ale nigdy nie będę tego całkowicie pewien. Wystarczy bowiem jeden przypadek sprzeczny z założeniem, by podać je w wątpliwość. Jeżeli powiem, że wszystkie łabędzie są białe, a znajdę jednego czarnego, moja teoria o białych łabędziach legnie w gruzach!
 Pomiar statystyczny
 Dobra psychologia opiera się na solidnych podstawach teoretycznych i obszernych zbiorach danych zebranych w wyniku obserwacji lub eksperymentowania. Zdaniem psychologów organizowane badania w większości przypadków dotyczą nas wszystkich, gdyż celem analiz jest znalezienie prawd odnoszących się do ludzkości jako takiej. Jak jednak można to osiągnąć bez przeprowadzenia eksperymentu na każdym człowieku?
 Tutaj z pomocą przychodzi nam jeden z działów matematyki. Statystyka pozwala na wyciąganie wniosków o wszystkich ludziach na podstawie badań, w których brało udział kilkadziesiąt bądź kilkaset osób. Zgodnie z metodą naukową opracowana teoria jest następnie testowana poprzez obserwację lub eksperyment. Oczywiście nie jesteśmy w stanie przetestować założenia na wszystkich ludziach — właśnie tu z pomocą przychodzi nam statystyka.
 Omawiany dział matematyki zajmuje się gromadzeniem i analizą danych. W psychologii używa się dwóch podstawowych rodzajów analizy statystycznej: opisowej i szacunkowej:
 • Statystyka opisowa odnosi się do zwykłego pomiaru liczbowego cech populacji, a więc na przykład liczebności
 
  jakiegoś zbioru, średniej częstotliwości zjawiska bądź zakresu, w jakim występuje mierzona wartość. Innymi słowy, posługując się nią, nie wychodzimy poza uzyskane dane. Gdybym chciał zastosować ten typ statystki do mojej hipotezy po łabędziach, musiałbym uzyskać dane o każdym łabędziu, czyli o kompletnej populacji tych ptaków.
 • Statystyka szacunkowa jest przydatna w sytuacji, gdy nie mamy danych o całej populacji. Pozwala bowiem zmierzyć dane w próbce, a następnie na podstawie jej analizy oszacować (stąd nazwa) całą populację.
 Statystyka szacunkowa jest, rzecz jasna, użyteczna tylko wtedy, gdy stosujemy podstawowe zasady randomizowania (losowania) i posiadamy próbkę odpowiedniej wielkości.
 Randomizacja pozwala oszacować cechy całej populacji na podstawie analizy próbki. Każdy członek społeczności musi mieć jednak takie same szanse na bycie wylosowanym do badania.
 Zebranie próbki całkowicie losowej zapewnia jej reprezentatywność. Dobór niebędący całkowicie losowym sprawia, że nasze wyniki są obciążone błędem próbkowania, polegającym na tym, iż niektórzy przedstawiciele populacji mają większą szansę na bycie wybranymi do próbki niż inni. Błąd taki utrudnia bądź uniemożliwia rzutowanie wyników badania na całą społeczność.
 Problem ten często pojawia się przy prowadzeniu sondaży w okresie wyborczym. Twórca ankiety może twierdzić, że została ona przeprowadzona na losowo wybranej próbce społeczności, ale niewykluczone, że spostrzegawczy krytyk wytknie mu, iż próbka ta składała się wyłącznie z młodych, wykształconych mieszkańców miast. Czy zatem ten wycinek faktycznie reprezentuje ogół wyborców?
  
  Inny ważny element właściwego doboru próbki to jej wielkość, a więc liczba jednostek objętych analizą. Oczywiście wzrostowi próbki towarzyszy zwiększenie reprezentatywności, gdyż większa próbka jest bliższa faktycznemu rozmiarowi populacji niż mniejsza. Wielkość ta na ogół zależy od możliwości logistycznych i zdrowego rozsądku. Z tego powodu badacze zwykle muszą ograniczać się do próbki mniejszej niż faktyczna społeczność, którą chcą zbadać.
 W tym momencie należy wspomnieć o problemie znanym jako „n równe 1”. Chyba każdemu zdarzało się słyszeć od znajomych rady bądź informacje dotyczące diety. Jeden z moich przyjaciół twierdzi, że stosuje dietę paleolityczną i schudł 20 kg. Znajomy z pracy był na diecie babeczkowej i zrzucił 10 kg. Z kolei mój kuzyn stosował dietę węglowodanową i przytył 45 kg. Tacy ludzie oferują rady i dane oparte tylko i wyłącznie na ich własnym doświadczeniu, a więc odnoszące się do społeczności, której jedynym elementem są oni sami. Jak dobrze zatem, z punktu widzenia statystyki, można rzutować wyniki takich obserwacji na populację ogólną? To oczywiste — nie można. Z tego powodu większość ludzi ufa informacjom pochodzącym z co najmniej kilku źródeł.
 Zmienne relacyjne: korelacja i wynikanie
 Zmienna to coś (na przykład wartość, zachowanie bądź proces umysłowy), co można zmierzyć lub zaobserwować. Psychologowie interesują się przede wszystkim tym, jak mierzone dane wpływają na siebie bądź w inny sposób wzajemnie oddziałują. Jaki jest związek między złym wychowaniem a wynikami w nauce? Jak stres wpływa na depresję? Czy i w jaki sposób obsesyjne myśli decydują o związkach osobistych? W pracy badawczej używa się zwykle dwóch typów zmiennych: niezależnych i zależnych. Zmienna zależna to element zmieniający się pod wpływem jakiegoś innego czynnika. Zmienna niezależna jest właśnie tym czynnikiem, który decyduje o zmianach zmiennej zależnej.
 Moje tętno i ciśnienie krwi rosną w chwili, gdy znajduję się w groźnej sytuacji na drodze. Zmienną zależną jest tu tętno, zaś zmienną
 
  zależną — niebezpieczne zdarzenie. Innymi słowy, znalezienie się w takiej sytuacji powoduje, że moje tętno wzrasta. Oto przykład relacji wynikowej, w której zmienna zależna jest bezpośrednio wywoływana lub modyfikowana zmienną zależną.
 Czy to oznacza, że każde dwie związane ze sobą zmienne tworzą układ przyczynowo-skutkowy? Niekoniecznie. Czasami bywa i tak, że dwie zmienne są ze sobą związane, ale nie wpływają na siebie bezpośrednio. Wówczas mówimy o korelacji. W tym przypadku jedna zmienna wpływa na drugą, lecz niekoniecznie stanowi przyczynę zmiany. Przykładem niech będzie niesławna korelacja mówiąca o tym, że liczba przestępstw jest najwyższa w miesiącach letnich. W tym przypadku istnieje zależność pomiędzy gorącem a liczbą przestępstw (kiedy pierwsze z nich wzrasta, rośnie i drugie). Jednak czy to wystarcza, aby stwierdzić, że przyczyną zbrodni jest wysoka temperatura? Niekoniecznie. Może to również oznaczać, że latem, kiedy temperatury są najwyższe, młodzi ludzie mają więcej wolnego czasu, więc częściej mogą popełniać przestępstwa. Oczywiście to wyłącznie interpretacja. W żadnym stopniu nie możemy zakładać, że wysoka temperatura stanowi przyczynę zachowań kryminalnych. W tym przypadku mamy do czynienia wyłącznie z korelacją, nie z wynikaniem.
 Bezczynność też działa — efekt placebo
 W badaniach psychologowie zwykle starają się mierzyć wpływ zmiennych niezależnych na zmienne zależne. Przykładowo mogą chcieć sprawdzić, jak nowy lek (zmienna niezależna) decyduje o poziomie lęku (zmienna zależna). Można to zrobić poprzez porównanie poziomu lęku ludzi zażywających tę substancję z poziomem lęku u osób, które jej nie przyjmują. Jeżeli okaże się, że w jednej grupie lęk będzie niższy (lub wyższy), może to oznaczać, że środek pomaga (lub szkodzi). Takie podejście zakłada istnienie dwóch grup: eksperymentalnej (w której występuje zmienna zależna) i kontrolnej (w której ta zmienna nie występuje).
 
  Takie podejście jest już samo w sobie profesjonalne, ale istnieje jeszcze lepsza metoda, polegająca na włączeniu do badania trzeciej grupy, tzw. grupy placebo. Jest to swego rodzaju wabik udający zmienną zależną, której w rzeczywistości nie ma. Innymi słowy, osoby w grupie placebo są informowane, że biorą udział w teście jako grupa eksperymentalna, choć w rzeczywistości tak się nie dzieje. Badacze roboczo zakładają, że w przypadku tej grupy wyniki analizy powinny być takie same jak te uzyskane w grupie kontrolnej.
 Korzystając z przytoczonego powyżej przykładu testu nowego leku, osoby biorące udział w eksperymencie można podzielić na przyjmujące specyfik (grupa eksperymentalna), nieprzyjmujące go (grupa kontrolna) i grupę placebo. Załóżmy, że test wykazał spadek lęku w grupie eksperymentalnej. Czy można zatem uznać, że środek faktycznie wywołuje taki efekt? Teoretycznie tak, ale istnienie grupy placebo daje dodatkową pewność. Czasami okazuje się, że także w niej wystąpiły zmiany. To z kolei zmniejsza wiarygodność wyników uzyskanych w grupie eksperymentalnej. Kiedy jednak zmienna zależna zmienia się w grupie eksperymentalnej i nie zmienia się ani w grupie kontrolnej, ani w grupie placebo, można uznać, że uzyskane rezultaty są wiarygodne.
 Co ciekawe, zmiany w grupie placebo wcale nie są rzadkim zjawiskiem. Nosi ono nazwę efektu placebo i polega na występowaniu w grupie placebo zmian zbliżonych do tych w grupie eksperymentalnej. Przykładowo w badaniach nad lękiem osoby przyjmujące obojętne tabletki z glukozy (placebo) wykazują niższy poziom lęku, podobnie jak te zażywające testowany środek przeciwlękowy. To fascynujące zjawisko jest cały czas badane przez naukowców, którym do dziś nie udało się dokładnie opisać jego mechanizmu.
 W pozostałych rozdziałach znajdziesz wiele różnych teorii oraz badań. Zamieszczono tam naprawdę bardzo dużo informacji! Jako że dziedzina, którą uprawiam, zajmuje się ludźmi, niektórzy mogą twierdzić, że każda wiedza o człowieku to w zasadzie „psychologia”. Niestety, nie jestem w stanie zawrzeć w swojej książce wszystkiego,
 
  dlatego ta publikacja nie nosi tytułu Wszystko o ludziach. Aby móc ją napisać, musiałem przyjąć odpowiednie kryteria, pozwalające zdecydować, co umieścić na jej kartach, a co odrzucić. Postanowiłem więc skorzystać z metody naukowej. Dzięki temu wszystkie informacje, które znajdziesz na następnych stronach, są uznane za prawdziwą naukę i teorię psychologiczną.
 
  Część II
 Jak działa mózg (i reszta ciała)?
     Dowiedz się, w jaki sposób psychologia może pomóc w wielu dziedzinach życia — zapoznaj się z artykułem Applying Psychology for a Better World na stronie www.dummies.com/extras/psychology
      W tej części...
 • Zbadamy podstawy psychologii biologicznej, w tym budowę układu nerwowego oraz rolę, jaką biologia odgrywa w psychologii.
 • Poznamy różne rodzaje świadomości oraz ich znaczenie w psychologii.
 
    • Dowiemy się, w jaki sposób widzimy, słyszmy i czujemy otaczający nas świat oraz jak zmysły kształtują naszą rzeczywistość.
 • Rzucimy okiem na psychofarmakologię i sposoby, w jakie chemia może pomóc rozwiązywać problemy psychologiczne.
 • Odkryjemy zmiany mózgu niewymagające ingerencji neurochirurga.
  
  Rozdział 3.
 Hardware, software i wetware
 W tym rozdziale:
 • Zbiologizujemy psychologię.
 • Rozłożymy mózg na części pierwsze.
 • Zagramy na nerwach.
 • Odkryjemy DNA.
 • Sprawdzimy, jak leki zmieniają nasze zachowanie.
 Psychologia może być czasami dość abstrakcyjna i nierzadko wydaje się bliższa filozofii niż biologii. W tej książce przedstawię różne „psychologiczne” koncepcje dotyczące myśli, uczuć, poglądów czy typów osobowości. Czy jednak zdarzyło Ci się kiedyś zastanawiać, gdzie te wszystkie rzeczy istnieją? Gdzie bowiem konkretnie można znaleźć myśl albo uczucie?
 Rozsądnym wydaje się założenie, że przedmioty zainteresowań wszystkich koncepcji psychologicznych mieszczą się w umyśle. Czym on zatem jest? Odpowiedź wydaje się prosta — umysł to mózg. A więc czy ktoś, kto wziąłby latarkę i poświecił nią komuś w ucho, mógłby zobaczyć wszystkie uczucia, myśli i inne psychologiczne rzeczy kłębiące się pod czaszką? Cóż, każdy, kto próbował tak zrobić, wie, że to dość kiepski pomysł na badanie. Spróbujmy zatem inaczej. Czy po otwarciu czaszki i odsłonięciu mózgu można by wreszcie ujrzeć psychologiczne idee? Niespecjalnie, gdyż w takiej sytuacji naszym oczom ukazałaby się co najwyżej pofałdowana masa szaroróżowobiaławej tkanki, w której
   
  nie widać myśli, uczuć ani poglądów. Gdzie w takim razie się one znajdują? W końcu każdy z nas doświadcza ich każdego dnia.
 Pytanie o to, gdzie mieści się umysł, czyli siedlisko przedmiotu dociekań wszystkich koncepcji psychologicznych, jest jednym z najstarszych, jakie zadawali sobie filozofowie. Czy umysł znajduje się w mózgu? Czy jest czymś innym niż mózg? Czy może mózg i umysł to jedno i to samo? Większość współczesnych naukowców właśnie tak uważa. Podejście to nazywane jest monizmem i zakłada, że aby poznać umysł człowieka i wszystkie kwestie psychologiczne, należy najpierw zgłębić tajniki ciała, przede wszystkim zaś układu nerwowego.
 Neil Carlson, psycholog, twierdzi, że „to, co nazywamy umysłem, jest wynikiem działania ludzkiego ciała oraz jego interakcji z otoczeniem”. To bardzo odważna idea, gdyż zakłada, że tajemnice zjawisk psychicznych, takich jak myśli czy uczucia, można rozwikłać jedynie na drodze dogłębnego zrozumienia kwestii biologicznych.
 Pogląd, zgodnie z którym psychologię da się sprowadzić do czystej biologii, nazywamy redukcjonizmem biologicznym. Wielu moich studentów często protestowało przeciwko takiemu podejściu, gdyż wydawało się godzić w ich uczucie wolnej woli i samoświadomości. W jaki sposób całe bogactwo procesów psychicznych może zostać sprowadzone do działania organu mieszczącego się pod czaszką? Jeżeli podzielasz ten pogląd, być może nie należysz do zwolenników biologizmu, ale na potrzeby tego rozdziału będę jednak przyjmował redukcjonistyczny punkt widzenia. Potraktuję zatem biologię jako klucz do zrozumienia ludzkiej psychologii.
 W niniejszym rozdziale przedstawię podstawowe elementy psychologii biologicznej, m.in. organizm, mózg i neuroprzekaźniki. Powiem też co nieco o roli, jaką w funkcjonowaniu tych systemów
  
  odgrywa genetyka. Na koniec opiszę niektóre lekarstwa oraz inne nowoczesne metody leczenia zaburzeń psychicznych.
 Wiara w biologię
 To, że ludzkie postępowanie i procesy psychiczne są wynikiem procesów biologicznych, nie zawsze było oczywiste. W czasach starożytnych Greków i Rzymian zachowanie postrzegano jako efekt działania sił nadnaturalnych, a ściślej mówiąc, pragnień i kaprysów bogów. Jednak w którymś momencie pojawiły się przypuszczenia, iż ludzkie ciało nie jest obojętne dla zachowania. Skąd wziął się jednak sam pomysł, że przyczyny naszych działań i myśli mogą tkwić w biologii?
 Historia tego zagadnienia jest długa, a ja nie mam zamiaru zanudzać Cię wszystkimi jej szczegółami. U podstaw badań związanych z tym zjawiskiem leży jednak prosta obserwacja — zmiany w naszym układzie biologicznym wpływają na zachowania i procesy psychiczne.
 Za przykład niech posłuży nam spożywanie alkoholu. Oczywiste jest to, że pod wpływem tej substancji ludzie zachowują się inaczej niż zwykle. Mogą flirtować, szaleńczo tańczyć, niekiedy ogarnia ich sentymentalny nastrój albo wpadają w gniew. Właściwości chemiczne alkoholu sprawiają, że zmienia on funkcjonowanie mózgu, czyli biologię tego organu u osoby pijącej. Wygląda to mniej więcej następująco:
 Spożycie alkoholu → Chemiczne oddziaływanie na mózg → Myśl, że jest się Don Juanem.
 A co z poważniejszymi zmianami biologicznymi, takimi jak uszkodzenia mózgu? U ludzi cierpiących na tego typu zaburzenia
  
  niekiedy obserwuje się drastyczne zmiany osobowości i sposobu myślenia. Jednostki bardzo zorganizowane mogą stać się bałaganiarzami, zaś te, które dotychczas były znane ze spokojnego i łagodnego charakteru, zaczną wpadać w furię z najbłahszych powodów. Niewykluczone również, że zapamiętywanie i myślenie logiczne będą sprawiać im trudność.
 Myślę, że większość z nas intuicyjnie pojmuje, iż to, co zachodzi w ciele, ma wpływ na nasze zachowanie i myślenie. Psychobiologowie to grupa psychologów, którzy rozszerzyli ten intuicyjny pogląd i wykorzystali obserwacje oraz inne współczesne techniki naukowe do zbadania tego, w jaki sposób zmiany biologiczne przekładają się na zmiany natury psychologicznej.
 Choć spora część tego, co napisałem powyżej, wydaje się logiczna, wciąż możesz się zastanawiać, czy aby wszystko sprowadza się do biologii. Odzywa się u Ciebie myślenie dualistyczne. Osobiście proponuję nie zastanawiać się nad tym zbytnio, przynajmniej nie podczas lektury tego rozdziału. Jeżeli bowiem człowiek nawet wierzy w to, że jesteśmy czymś więcej niż układami komórek i molekuł, to wciąż może wiele wynieść z lektury badań psychobiologicznych.
 Czy pamiętasz model biopsychospołeczny opisywany w rozdziale 1.? Jeżeli nie, zapoznaj się z nim. Możesz mi wierzyć — to bardzo ciekawy rozdział. Model biopsychospołeczny pozwala myśleć o ludzkiej psychologii jako o funkcji trzech wspomnianych poziomów zrozumienia:
 • biologicznego,
 • psychologicznego, • społecznego.
 Niniejszy rozdział skupia się na pierwszym poziomie. W dalszej części książki można znaleźć opis pozostałych dwóch. Aby docenić wkład każdego z tych poziomów w nasze rozumienie zachowania oraz metody myślenia, musimy wywołać sytuacje, w których
  
  dochodzi do interakcji pomiędzy nimi. Innymi słowy, powinniśmy zrozumieć sposób, w jaki biologia wpływa na psychologię, psychologia na biologię itd.
 Przydatną metaforą opisywanych trzech poziomów jest działanie współczesnego komputera. Większość z nas wie, że tego typu maszyny składają się z dwóch zasadniczych komponentów — sprzętu (hardware) i oprogramowania (software). Sprzęt to fizyczne części komputera: procesor, dysk twardy, przewody, stacja CD-ROM i inne. Na oprogramowanie składają się zaś: system operacyjny, edytor tekstu i inne programy wykorzystywane w pracy z maszyną.
 W naszej metaforze odpowiednikiem sprzętu jest biologiczny poziom rozumienia, czyli ciało, szczególnie zaś układ nerwowy. Oprogramowanie reprezentuje poziom psychologiczny, zaś interfejs łączący użytkownika z komputerem to poziom społeczny. Sprzęt jest bezużyteczny bez oprogramowania — i na odwrót. Tak więc nawet jeżeli nie podziela się poglądu monistycznego, wciąż można uznawać istotną rolę fizjologii (sprzętu) dla działania psychiki (oprogramowania).
 Znajdujące się w tytule rozdziału słowo „wetware” odzwierciedla fizyczną część mózgu, czyli tkankę nerwową. Ten organ składa się bowiem nie z „twardych” części (przewodów, silikonu i tym podobnych materiałów), lecz z elementów „mokrych”, czyli neuronów, tkanek i chemikaliów. Aby pozostać wiernym mojej metaforze, w tym rozdziale skupię się na poziomie wetware, a więc układzie nerwowym, systemie wydzielania dokrewnego, genetyce i farmakologii.
 Jak w zegarku — działanie ciała
 Ludzki układ nerwowy składa się z dwóch dużych części: centralnego układu nerwowego (CUN) i obwodowego układu nerwowego (OUN). Ich podstawowymi elementami są nerwy, neurony, neuroprzekaźniki oraz komórki glejowe. CUN to mózg i
 
  rdzeń kręgowy, zaś OUN — system nerwów nienależących do CUN, rozłożony w całym ciele.
 Podstawowymi elementami budującymi układ nerwowy są nerwy, neurony, neuroprzekaźniki oraz komórki glejowe. Nerwy to de facto wiązki neuronów, podobnie jak pudełko spaghetti składa się z poszczególnych nitek makaronu. Neurony to z kolei pojedyncze komórki nerwowe, które zwykle przyjmują sygnały z innych neuronów, oceniają je, a następnie przekazują do kolejnych części układu nerwowego.
 Przesyłanie sygnałów przez neuron jest możliwe dzięki ładunkom elektrycznym. Jako że ładunki te korzystają z ruchu jonów chemicznych, system przenoszenia sygnałów nosi nazwę układu elektrochemicznego. Neuroprzekaźniki to substancje chemiczne odgrywające kluczową rolę w przesyłaniu sygnałów pomiędzy neuronami. Z kolei komórki glejowe wspomagają neurony na różne sposoby: chronią je przed uszkodzeniem, naprawiają w razie potrzeby i usuwają komórki, których nie można już zreperować, a więc „wynoszą śmieci”.
 Układ nerwowy jest żywą częścią organizmu, dlatego ma takie same potrzeby jak pozostałe części ciała (na przykład zasilanie i ochrona). Składowe tego systemu są utrzymywane przez układ krwionośny i inne narządy regulujące funkcjonowanie organizmu. Szczegółowy opis współdziałania z innymi układami znajduje się przy umieszczonych w dalszej części rozdziału opisach każdej z części systemu nerwowego.
 Jeżeli pamiętasz co nieco z lekcji chemii, fizyki lub biologii, być może wiesz, że elementy, z których składają się organizmy żywe, zaczynają się na poziomie atomów (działających zgodnie z prawami fizyki). One zaś budują molekuły, tworzące z kolei związki, komórki, tkanki i całego człowieka. Gdybyśmy byli więc skrajnymi redukcjonistami, skupilibyśmy się wyłącznie na fizyce, ignorując
  
  wszystkie pozostałe nauki. Można też przyjrzeć się ludzkim zachowaniom i procesom umysłowym na poziomie molekularnym. Takie podejście jest typowe dla neurobiologii.
 Na ogół psychobiologia interesuje się jednak organizmem od poziomu komórkowego w górę. W układzie nerwowym występują dwa rodzaje komórek: neurony i komórki pomocnicze. W tej części rozdziału przedstawię ogólną budowę i organizację działania mózgu, a także opiszę poszczególne jego części.
 Droga na peryferie
 Obwodowy układ nerwowy (OUN) można sobie wyobrazić jako zbiór połączeń, za pomocą których mózg i rdzeń kręgowy komunikują się z resztą ciała. Na ten system składają się dwa rodzaje nerwów:
 • Nerwy rdzeniowe. Wędrują one od rdzenia kręgowego do mięśni i innych części ciała, przekazując impulsy nerwowe z i do rdzenia. Przykładowo zaliczają się do nich nerwy przekazujące dane z ośrodków czucia w skórze, gdy ktoś nadepnie Ci na stopę. Nerwy motoryczne (ruchowe) przekazują sygnały z CUN do innych partii ciała, wywołując ruch mięśni (na przykład podniesienie ręki).
 • Nerwy czaszkowe. Są one odpowiedzialne za działanie mięśni i narządów zmysłów znajdujących się w głowie i szyi, a więc kontrolują m.in. widzenie i słyszenie, ale także mruganie i mowę. Nerwy te są połączone bezpośrednio z mózgiem, a nie z rdzeniem kręgowym.
 Poza tymi dwoma rodzajami nerwów OUN zawiera także osobny system zwany autonomicznym układem nerwowym (AUN). Jego zadaniem jest nadzorowanie działania dwóch rodzajów mięśni (gładkich i sercowych) oraz funkcjonowania gruczołów. AUN odpowiada za nieświadome czy też „automatyczne” funkcje organizmu. Działanie organów, skurcze mięśni lub rozszerzanie i zwężanie się źrenic to przykłady reakcji wywoływanych przez AUN.
 
  Sam układ autonomiczny dzieli się zaś na dwie bardzo ważne części:
 • Współczulny (sympatyczny) układ nerwowy. Współczulna część AUN jest odpowiedzialna za aktywowanie ciała, kiedy potrzebuje ono dodatkowej energii. Na przykład w sytuacji zagrażającej życiu układ współczulny zostaje „włączony”, dzięki czemu zapewnia odpowiednią ilość energii potrzebną do konfrontacji lub ucieczki.
 • Przywspółczulny (parasympatyczny) układ nerwowy. Przywspółczulna część AUN przerywa funkcjonowanie części współczulnej. Działanie to nazywa się czasami reakcją rozluźnienia, ponieważ działanie WUN zostaje osłabione lub wyłączone, a organizm wraca do normalnego stanu.
 Droga do wnętrza
 Na CUN składa się mózg i rdzeń kręgowy. Chociaż ten ostatni odgrywa niezwykle istotną rolę, w tym miejscu chciałbym skupić się na samym mózgu, który jest uważany za podstawowy warunek funkcjonowania psychicznego. Można zatem powiedzieć, że stanowi centrum dowodzenia zachowaniem. Mózg, składający się z miliardów komórek tworzących niezwykle złożone sieci, to jedna z najbardziej skomplikowanych struktur znanych nauce.
 Organ ten badany jest od wielu lat. Naukowcy do dzisiaj nie ustają w próbach wyjaśnienia jego budowy i mechanizmów działania. Mózg najłatwiej obrazuje metafora miasta podzielonego na różne poziomy:
 • Strukturalny – podstawowe anatomiczne elementy mózgu określone przez pełnione funkcje („dzielnice”).
 • Sieciowy – połączenia między poszczególnymi częściami mózgu pozwalające na ich współdziałanie („drogi”).
 • Nerwowy – funkcje komórkowe i mikrokomórkowe (domy i meble).
 
  Krótko mówiąc, każde nasze działanie wykorzystuje mózg. Co jednak dzieje się w chwili, gdy jakaś część tego organu zostanie uszkodzona? W takiej sytuacji zachowania związane z wadliwym rejonem będą upośledzone. Wpływem uszkodzeń mózgu na funkcjonowanie i myślenie zajmują się przede wszystkim neuropsychologowie kliniczni.
 Do zniszczeń omawianego organu może dochodzić na wiele różnych sposobów. Przyczynami są:
 • Obrażenia wewnątrzczaszkowe. Pojawiają się w następstwie urazów głowy niepołączonych z przebiciem czaszki. Typowym uszkodzeniem tego typu jest stłuczenie mózgu, objawiające się po przeciwnej stronie organu w stosunku do miejsca uderzenia. A zatem uraz tyłu głowy może wywołać wadę płata czołowego, którego skutkiem będą zaburzenia zdolności organizacji i planowania. Chociaż obrażenia takie nie wiążą się z pęknięciem czaszki, możliwość wystąpienia opuchlizn bądź krwotoku wewnątrzmózgowego sprawia, że bywają bardzo niebezpieczne.
 • Obrażenia otwarte mózgu. Ten rodzaj uszkodzeń występuje wtedy, gdy doszło do pęknięcia lub przebicia czaszki. Na ogół prowadzi to do bardzo poważnych obrażeń.
 • Inne zaburzenia mózgu. Schorzenia degeneracyjne w rodzaju choroby Alzheimera mogą wywołać uszkodzenia organu na skutek atrofii tkanki nerwowej i śmierci komórek. Wylewy do mózgu i inne zaburzenia działania układu naczyniowego mogą również powodować wady poprzez odcięcie dopływu krwi i tlenu, co jest przyczyną obumierania komórek.
 Jak w zegarku — układy wewnętrzne
 
  CUN składa się z mózgu i rdzenia kręgowego. Mózg dzieli się na trzy główne części: przodomózgowie, śródmózgowie i tyłomózgowie. Każda z nich zawiera struktury odpowiedzialne za rozmaite rodzaje działań i zachowań.
 Myśląc o mózgu, należy pamiętać, że to złożony i zintegrowany system, którego wszystkie części działają wspólnie w celu wytworzenia skomplikowanych zachowań, do jakich zdolny jest każdy z nas. Istnieje też koncepcja lokalizacji. Według niej określone partie mózgu odpowiadają za konkretne elementy zachowań. Poszczególne części pracują więc razem, aby wygenerować wrażenie widzenia, słuchu, mowy itd. Poznanie istnienia wyspecjalizowanych obszarów tego organu było możliwe dzięki różnym technikom neurologicznym, takim jak pośmiertna analiza mózgu, skany CT (tomografia osiowa), MRI (rezonans magnetyczny) i PET (tomografia pozytronowa).
 Przodomózgowie
 Przodomózgowie u człowieka jest odpowiedzialne za wiele procesów umysłowych, m.in. czucie, postrzeganie i przetwarzanie informacji. Bierze ono także udział w myśleniu, rozwiązywaniu problemów, organizowaniu i używaniu języka.
 Na przodomózgowie składają się następujące części:
 • Kora mózgowa. Jeżeli porównać mózg do grzyba, to kora mózgowa będzie jego górną częścią, czyli kapeluszem. Dzieli się ona na dwie półkule mózgowe (lewą i prawą — to akurat jest proste) połączone grupą włókien nerwowych tworzących ciało modzelowate, bez których nie mogłyby się ze sobą komunikować.
  
  Cztery największe obszary kory mózgowej pokazano na rysunku 3.1. Poniżej znajduje się ich opis wraz z zaznaczeniem najważniejszych pełnionych przez nie funkcji:
 • płat czołowy — planowanie, organizowanie, koordynacja i kontrola ruchów, rozumowanie i ogólne monitorowanie procesu myślenia;
 • płat ciemieniowy — czucie, orientacja przestrzenna i świadomość somatosensoryczna (cielesna);
 • płat skroniowy — słyszenie, mówienie i inne działania werbalne;
 • płat potyliczny — widzenie.
 • Układ limbiczny. Mieści się w dolnej części szczytu kapelusza (kory mózgowej). Układ limbiczny odpowiada za uczenie się, pamięć, zachowania emocjonalne i reprodukcję.
 • Jądra podstawne. Ta część odpowiada za kontrolę poruszania się.
 • Wzgórze. Ta „nerwowa tablica rozdzielcza” jest miejscem kierującym impulsy do poszczególnych partii mózgu.
 • Podwzgórze. Jest to część odpowiedzialna za funkcjonowanie układu wydzielniczego. Współpracuje z układem limbicznym w celu kontrolowania zachowań takich jak agresja czy zdobywanie pokarmu oraz niektórych funkcji organizmu (na przykład ochrony i reprodukcji).
 
   Rysunek 3.1. Płaty kory mózgowej Śródmózgowie
 Śródmózgowie bierze udział w procesie przetwarzania bodźców wzrokowych i słuchowych oraz w kontroli ruchów.
 Składa się z:
 • pokrywy, która odpowiada za wzrok i słuch.
 • nakrywki, kontrolującej sen, pobudzenie, uwagę, napięcie mięśni oraz odruchy.
 Tyłomózgowie
 Tyłomózgowie bierze udział w funkcjach autonomicznych, takich jak kontrola tętna i oddychania, a także w koordynowaniu ruchów.
 Składa się z trzech istotnych części, którymi są:
 • móżdżek – odpowiada za kontrolę poruszania się i koordynację ruchów;
 
  • most – zgodnie z nazwą łączy móżdżek z pozostałą częścią mózgu;
 • rdzeń przedłużony – steruje żywotnymi funkcjami organizmu, takimi jak działanie układ krwionośnego, oddychanie oraz ruch mięśni szkieletowych.
 Komórki i chemikalia
 Większość naukowców zajmujących się mózgiem za podstawową jednostkę tego organu uznaje neuron, czyli specjalną komórkę zapewniającą podstawową funkcję działania układu nerwowego, a więc przekazywanie impulsów nerwowych. Oprócz nich w omawianym narządzie znajdują się komórki glejowe, pełniące funkcje budulcowe i odżywcze, chociaż to neurony odgrywają główną rolę w działaniu mózgu.
 Neurony można traktować jako swego rodzaju komórki informacyjne, gdyż biorą udział w przekazywaniu i gromadzeniu danych. W każdym z nich wyróżniamy następujące części:
 • soma – ciało komórki zawierające jądro i inne struktury komórkowe, m.in. mitochondria;
 • dendryt – wypustka odchodząca od ciała komórki i przyjmująca informacje pochodzące z innych neuronów;
 • akson – włókno nerwowe przekazujące impulsy elektryczne;
 • zakończenia aksonu – na końcu (który może być rozgałęziony) aksonu znajdują się specjalne miejsca, w których neuroprzekaźniki mogą być uwalniane w celu przekazania sygnału do innych neuronów.
 Większość operacji w mózgu zachodzi na poziomie komórkowym, kiedy to neuron zostaje uaktywniony. Może to nastąpić poprzez uzyskanie informacji z innych neuronów połączonych w sieć. Krótko
 
  mówiąc, jeżeli jakaś informacja z otoczenia (bądź nawet z wnętrza mózgu) uaktywni jeden lub więcej neuronów (na przykład za pośrednictwem organów zmysłu), wytworzony zostaje potencjał działania.
 Potencjał działania to przepływ energii elektrochemicznej przez neuron w stronę zakończenia aksonów i dalej, do innych neuronów. Działanie neuronów podlega zasadzie „wszystko albo nic”, co oznacza, że neuron może być „włączony” lub „wyłączony”, czyli albo posiada potencjał, albo nie. Uaktywniony neuron przesyła informację, nieaktywny — nie wysyła jej.
 Niektórzy uważają, że sam akt działania neuronu jest wyładowaniem elektrycznym, inni twierdzą, że to reakcja chemiczna. W rzeczywistości obie opinie są słuszne. Potencjał tworzy się na skutek pojawienia się energii elektrycznej wytworzonej i podtrzymywanej przez wymianę dodatnich i ujemnych jonów znajdujących się po zewnętrznej i wewnętrznej stronie neuronu. Działanie komórek nerwowych ma zatem charakter elektrochemiczny.
 Kiedy neuron nie wysyła informacji, uznaje się, że posiada potencjał spoczynkowy i ładunek ujemny po jego stronie wewnętrznej jest wyższy niż po stronie zewnętrznej. Jeśli jednak otrzyma sygnał z innego neuronu, „bramki” w błonie komórkowej (wierzchniej warstwie komórki) otwierają się, dzięki czemu jony o ładunku dodatnim mogą wniknąć do naładowanego ujemnie wnętrza komórki. Zgodnie z podstawowymi zasadami fizyki i chemii ładunki ujemne są przyciągane przez dodatnie. W wyniku wspomnianego napływu jonów dodatnich we wnętrzu komórki wytworzony zostaje potencjał działania, dzięki czemu neuron „strzela” ładunkiem informacji. Potencjał ten jest zatem zaburzeniem równowagi elektrycznej, które przemieszcza się w wzdłuż aksonu, podobnie jak płomień przesuwający się wzdłuż lontu.
 Po wyładowaniu energii neuron nie może powtórzyć tego przez pewien czas, w którym „regeneruje się” poprzez usuwanie jonów dodatnich na zewnątrz. W ten sposób przywraca równowagę i przygotowuje się do kolejnego działania.
 
  Z niniejszej sekcji dowiesz się więcej o tym, w jaki sposób impuls nerwowy przemieszcza się pomiędzy neuronami w procesie noszącym nazwę transmisji synaptycznej.
 Przez barierę
 Dowiedziałeś się zatem, w jaki sposób impuls nerwowy przebiega wzdłuż aksonu komórki nerwowej. Jak jednak dochodzi do faktycznego przekazania tego sygnału do kolejnych neuronów? Zanim odpowiem na to pytanie, muszę wyjaśnić, że neurony nie stykają się ze sobą fizycznie. Pomiędzy aksonem neuronu nadającego sygnał a dendrytami neuronu przyjmującego tenże impuls istnieje drobny odstęp, noszący nazwę synapsy. Dochodzi w nim do przekazywania informacji pomiędzy neuronami za pośrednictwem neuroprzekaźników, czyli specyficznych związków chemicznych. Rysunek 3.2 przedstawia neuron i synapsę. Chociaż ich brzegi dzielą milionowe części milimetra, jeden z neuronów musi „rzucić” informację, mając nadzieję, że inny ją „złapie” i przekaże dalej.
 Neuroprzekaźniki są przechowywane w aksonie komórki wysyłającej sygnał. Potencjał działania stymuluje ich wydzielanie do synapsy, skąd przepływają do receptorów drugiego neuronu. Neuroprzekaźniki o różnych kształtach łączą się z rozmaitymi receptorami.
 Neuroprzekaźniki pełnią dwie podstawowe funkcje, a mianowicie mogą wzbudzać inny neuron (zwiększając szansę jego uaktywnienia) lub hamować jego działanie (zmniejszając szansę uaktywnienia). Niektóre z nich mają charakter pobudzający, inne zaś — hamujący (inhibicyjny). To, kiedy dany neuron wysyła impuls, jest uzależnione od równowagi oddziałujących na niego czynników pobudzających i hamujących.
 
   Rysunek 3.2. Neuron i synapsa
 Po połączeniu się z receptorami neuroprzekaźniki są albo rozkładane przez enzymy, albo przechwytywane z powrotem przez neurony, które je wysłały (proces ten nosi nazwę wychwytu zwrotnego). Oba te procesy oczyszczają synapsę z neuroprzekaźników, co pozwala przygotować komórki nerwowe na wysłanie kolejnego sygnału. Większość lekarstw stosowanych w psychiatrii wpływa na opisywany tu mechanizm komunikacji między neuronami. Więcej informacji na ten temat znajdziesz w sekcji „Psychofarmakologia” w dalszej części tego rozdziału.
 Naukowcy odkryli w ludzkim mózgu ponad 100 neuroprzekaźników. Wiele z nich pełni bardzo ważne funkcje. Są to na przykład:
 • glutaminian — najpowszechniejszy neuroprzekaźnik wzbudzający;
 • kwas gammaaminomasłowy (GABA) — najpowszechniejszy przekaźnik hamujący, wykorzystywany w procesach jedzenia, agresji i snu;
 • acetylocholina — powszechny neuroprzekaźnik; pełni wiele funkcji pobudzających i hamujących; wykorzystywany w
 
  procesach poruszania się i zapamiętywania.
 Poniżej przedstawiam grupę czterech podobnych neuroprzekaźników, które odgrywają bardzo ważną rolę w modyfikowaniu zachowania. Są szczególnie istotne przy leczeniu zaburzeń psychicznych:
 • serotonina — przekaźnik hamujący, równoważący przekaźniki wzbudzające, a także wpływający na nastrój, sen, jedzenie i odczuwanie bólu;
 • dopamina — może mieć działanie wzbudzające lub hamujące; wykorzystywana w procesach uwagi, odczuwania przyjemności i poruszania się;
 • epinefryna — przekaźnik wzbudzający związany z reakcjami stresowymi, tętnem i ciśnieniem krwi;
 • norepinefryna — przekaźnik wzbudzający używany w regulowaniu energii, lęku i strachu.
 Rozgałęzianie
 Łączną liczbę neuronów tworzących mózg szacuje się na 86 miliardów, zaś liczba połączeń między nimi sięga bilionów. Innymi słowy, mózg można traktować jako niezwykle złożoną sieć. Dokładne mechanizmy przechowywania i przetwarzania informacji wciąż nie zostały w pełni odkryte, chociaż naukowcy poznali już dość sporą część z nich.
 Mózg jest masowym równoległym systemem przetwarzania informacji. Taki system składa się z wielu rozgałęzionych połączeń, w odróżnieniu od systemu masowego szeregowego, w którym każdy neuron byłby połączony tylko z jednym innym neuronem (więcej informacji na ten temat znajdziesz w rozdziale 6.). W porównaniu z siecią elektryczną i układami elektronicznymi impulsy nerwowe
  
  przemieszczają się stosunkowo powoli (8 – 160 km/h), więc mózg szczególnie dobrze radzi sobie z wykonywaniem wielu czynności naraz — to tzw. przetwarzanie równoległe. Jego dobrą metaforą są poszukiwania osób zaginionych w parkach narodowych. Członkowie ekipy ratowniczej nie podążają gęsiego jeden z drugim, tylko „rozchodzą się” i każdy z nich działa samodzielnie w danym obszarze, aby cała grupa mogła przeszukać większy teren w tym samym czasie. Podobnie działa mózg, który wykorzystuje miliardy neuronów i biliony połączeń do przetwarzania, przechowywania i wyszukiwania informacji w swoich komórkach.
 Neurony nie są połączone z każdym innym neuronem, lecz tworzą zespoły i podsieci biorące udział w konkretnych procesach i zachowaniach. Przykładowo jeżeli zobaczenie czerwonej piłki uaktywnia neurony numer 3, 4, 182, Z, A i 56, wówczas sieć „dostrzegania czerwonej piłki” będzie nosić nazwę 3-4-192-X-A-56. Jedno z zadań stojących przed osobami zajmującymi się neuronaukami to mapowanie mózgu, aby możliwe stało się powiązanie jego poszczególnych obszarów z konkretnymi zachowaniami i procesami. Znaną organizacją zajmującą się takimi badaniami jest Międzynarodowe Konsorcjum Mapowania Mózgu (International Consortium for Brain Mapping — ICBM).
 Aktywacja zmian mózgu
 Czy kiedykolwiek zdarzyło Ci się podrapać w nos i stwierdzić, że właśnie przestała Cię swędzieć stopa? Cóż, może trochę przesadziłem, ale tak właśnie wygląda zespół odczuć fantomowych, polegający na odbieraniu pozornych uczuć z kończyny, która fizycznie nie istnieje (na przykład z amputowanej ręki bądź nogi). Mogą one być odbierane jako ból, zimno, dotyk etc. Jak to jednak możliwe, skoro kończyna została utracona i nie ma prawa odbierać żadnych impulsów?
 
  W swojej książce Half a Brain is Enough: The Story of Nico dr Antonio Battro opowiada historię chłopca, któremu usunięto sporą część mózgu w celu opanowania rzutów padaczkowych (ten zabieg, choć drastycznie inwazyjny, czasami jako jedyny pozwala opanować chorobę). W tym konkretnym przypadku Nico stracił niemalże połowę mózgu, ale, co niezwykłe, operacja ta nie wpłynęła znacząco na jego myślenie i zachowanie. Jak to możliwe?
 Powyższy przykład dobrze ilustruje zjawisko neuroplastyczności, które najprawdopodobniej jest również przyczyną odczuć fantomowych. Polega ono na reorganizacji sieci neuronowych i połączeń między nimi. Jakiś czas temu naukowcy sądzili, że mózg jest uporządkowany w sposób „sztywny”. Uważali, że konkretne zjawiska zachodzą w ściśle określonych obszarach. Dziś wiemy, że nie jest to do końca prawdą, a mózg w razie potrzeby potrafi modyfikować swoją wielkość i metodę organizacji.
 Zdolność tego organu do reagowania na bodźce i okoliczności stanowi również podstawę procesu uczenia się. Badania nad bólami fantomowymi pozwoliły odkryć, że sieci neuronowe związane z utraconą kończyną były wykorzystywane przez sieci znajdujące się obok i odpowiadające za odbieranie bodźców z innych części ciała. Kiedy zatem neurony przekazujące impulsy na przykład z amputowanego ramienia przetwarzały sygnał z innego regionu, jak choćby z twarzy, mózg odbierał je w taki sposób, jakby pochodziły z nieistniejącego już ramienia.
 W przypadku Nica funkcje, za które odpowiadały części organu usunięte podczas operacji, zostały przejęte przez obszary sąsiadujące z usuniętą tkanką nerwową. Innymi słowy, pewne części mózgu nauczyły się wykonywać pracę utraconych fragmentów mózgu.
 Zjawisko neuroplastyczności daje nadzieję wszystkim ludziom, którzy stracili część tkanki mózgowej w wyniku choroby bądź urazu. Na czym jednak polega regeneracja tego organu? Zraniona skóra zrasta się po pewnym czasie. Czy mózg goi się w podobny sposób?
 
  Przez wiele lat naukowcy sądzili, że neurony i inne komórki mózgowe nie regenerują się. Niedawne badania pokazały jednak, że proces neurogenezy (odtwarzania komórek nerwowych) zachodzi w pewnych rejonach organu, zwłaszcza w komorach bocznych i hipokampie. Obecnie prowadzone są dalsze badania mające sprawdzić, czy występuje on też w innych obszarach układu nerwowego. Jeżeli zakończą się powodzeniem i naukowcy odkryją skuteczne metody stymulowania takiej regeneracji bądź wpływania na nią w inny sposób, może to oznaczać przełom w leczeniu wylewów, choroby Alzheimera, urazów mózgu bądź uszkodzeń rdzenia kręgowego. Należy jednak pamiętać, że prace znajdują się na bardzo wczesnym etapie.
 Przeznaczenie tkwi w DNA
 Jestem bardzo podobny do dziadka ze strony ojca. Czy zachowuję się tak jak on? Czy osobowość dziedziczymy po rodzicach? Czy intelekt i uroda są przekazywane genetycznie? Takimi i innymi pytaniami zajmuje się dział psychologii o nazwie genetyka behawioralna. Bada on rolę genów i dziedziczenia w rozwoju zachowań i procesów umysłowych.
 Mózg wpływa na nasze zachowanie. Podobnie układ dokrewny. Co jednak z genetyką? Naukowcy są zgodni — geny w dużym stopniu decydują o ludzkim działaniu. Badania wykazują jednoznacznie, że genetyka ma bardzo istotny wpływ na naszą inteligencję, osobowość, a nawet skłonności do chorób psychicznych.
 Analizy wpływu genetyki w psychologii dotyczyły przede wszystkim badań nad adoptowanymi bliźniętami — takie osoby (posiadające identyczny kod genetyczny) były rozdzielane po urodzeniu i wychowywane w różnych środowiskach, a następnie porównywane pod kątem występowania określonych czynników (na przykład skłonności do ADHD). Tego typu analizy pozwalają bowiem na wyodrębnienie środowiska jako głównego czynnika różnicującego. Kiedy bliźnięta wykazują podobieństwa w danej dziedzinie, można
 
  bezpiecznie przypisać to wspólnemu kodowi genetycznemu, zaś różnice z dużą dozą prawdopodobieństwa wyjaśnić wpływem warunków, w jakich żyje to rodzeństwo. Obecnie badania te są rozwijane również dzięki masowemu pobieraniu DNA i manipulacji genetycznej.
 Badacze szukają markerów genetycznych określonych zachowań, także tych problematycznych. Markerem (znacznikiem) są geny, których położenie w genomie jest znane. Dzisiaj znamy już znaczniki schorzeń takich jak autyzm, schizofrenia lub zaburzenia zdolności szkolnych. Należy przy tym pamiętać, że obecność markera nie oznacza, że dane zaburzenie wystąpi, a jedynie zwiększa szansę jego pojawienia się.
 Chociaż złożoność genetyki behawioralnej sprawia, że naukowców czeka jeszcze bardzo dużo pracy, jedno pozostaje pewne — geny są ważne. Skąd jednak biorą się wrodzone cechy zachowania i procesy umysłowe? Odpowiedź na to pytanie jest znana. Wykształciły się one w drodze ewolucji.
 Psychologia ewolucyjna twierdzi, że ludzka psychika (zachowania i procesy umysłowe) jest wynikiem doboru naturalnego, a więc procesu, w którym określone geny stają się mniej lub bardziej powszechne w populacji ogólnej za sprawą doboru partnerów. Innymi słowy, geny zwiększające szanse przeżycia i reprodukcji są przekazywane częściej niż inne, gdyż obdarzone nimi osobniki żyją dłużej i mają większe szanse na posiadanie dzieci. Jeżeli geny nie sprzyjają reprodukcji, są przekazywane rzadziej i szybciej zanikają.
 Biologowie ewolucyjni uznają pewne zjawiska biologiczne (takie jak istnienie przeciwstawnych kciuków i chodzenie w pozycji wyprostowanej) za wyniki adaptacji. Psychologowie ewolucyjni podobnie traktują zjawiska psychiczne, czyli język, postrzeganie, uwagę, bycie szczęśliwym, pamięć etc. Zajmują się przede wszystkim analizowaniem tego, w jaki sposób wspomniane wyżej
  
  funkcje i cechy pomagały naszym przodkom przetrwać i adaptować się do zmieniającego się środowiska. Psychologowie ewolucyjni analizujący teorię przywiązania (patrz rozdział 10.) mogą dojść do wniosku, że mechanizmy relacji matka – dziecko wykształciły się do postaci obserwowanej obecnie, gdyż pozwalały na zwiększenie przeżywalności gatunku ludzkiego.
 Psychofarmakologia
 Wykorzystanie farmaceutyków do leczenia chorób psychicznych stało się bardzo popularne w ciągu ostatnich 50 lat (więcej informacji na temat chorób psychicznych znajdziesz w rozdziale 13.). Wcześniej leków używano dużo rzadziej, koncentrowano się raczej na psychoterapii oraz metodach psychospołecznych i behawioralnych. Rozwój nauk medycznych i przyrodniczych pozwolił jednak na opracowanie nowych, skuteczniejszych środków farmaceutycznych, które zaczęły zdobywać coraz większą popularność. Obecnie w aptekach dostępne są setki medykamentów stosowanych do leczenia objawów konkretnych zaburzeń psychicznych. Główne cele ich stosowania to osłabienie objawów, uśmierzenie bólu i poprawa ogólnego funkcjonowania organizmu.
 Wiele struktur znajdujących się w mózgu i związanych z objawami konkretnych chorób psychicznych można powiązać z określonym neuroprzekaźnikiem. Na przykład często towarzyszące depresji zaburzenia snu i łaknienia są łączone z układem limbicznym. Środki wykorzystywane podczas leczenia chorób psychicznych działają w taki sposób, by wpływać na funkcjonowanie specyficznych neuroprzekaźników w danym rejonie mózgu. W tym konkretnym przypadku medykamenty decydują o wydzielaniu serotoniny.
 Poniżej opisuję typowe objawy i metody zwalczania depresji, schizofrenii oraz lęku, które są jednymi z najlepiej znanych, a zatem najczęściej i najsprawniej leczonych zaburzeń psychicznych.
 
  Leczenie depresji
 Środki wykorzystywane do leczenia depresji nazywane są antydepresantami. Większość tych medykamentów wpływa na przynajmniej jeden z dwóch neuroprzekaźników, jakimi są noradrenalina i serotonina. Ogólnie rzecz biorąc, istnieją dwie klasy antydepresantów różniące się mechanizmem działania.
 • Trójpierścieniowe leki antydepresyjne blokują presynaptyczną resorpcję noradrenaliny (NE), co powoduje „zwiększenie” poziomu NE w synapsie, przedłużając tym samym okres, przez jaki NE oddziałuje na neuron postsynaptyczny.
 • Selektywne inhibitory wychwytu zwrotnego serotoniny (SSRI) mają działanie podobne do środków opisanych wyżej, tyle że wpływają na resorpcję serotoniny, nie noradrenaliny. Najpopularniejszymi lekami z tej grupy są Prozac, Paxil i Zoloft.
 Wyciszanie głosów
 Halucynacje słuchowe czy też poczucie bycia śledzonym mogą być niezwykle uciążliwe. Takimi objawami cechuje się przede wszystkim choroba psychiczna zwana schizofrenią. Jedną z metod leczenia jej objawów jest aplikowanie leków przeciwpsychotycznych.
 Środki przeciwpsychotyczne (psychotropowe) oddziałują na neuroprzekaźnik zwany dopaminą. Zgodnie z odnoszącą się do schizofrenii hipotezą deregulacji dopaminowej objawy psychozy są wynikiem zaburzenia funkcjonowania dopaminy w mózgu. Leki przeciwpsychotyczne blokują postsynaptyczne receptory wspomnianego neuroprzekaźnika, dzięki czemu neurony postsynaptyczne nie są przez niego aktywowane. Badania potwierdziły, że takie działanie istotnie zmniejsza nasilenie objawów psychotycznych.
 Problem z lekami przeciwpsychotycznymi polega jednak na tym, że podobnie jak wszystkie
 
   medykamenty, mogą wywoływać skutki uboczne. W tym konkretnym przypadku oznacza to oddziaływanie na neuroprzekaźniki inne niż te odpowiedzialne za zaburzenie. Środki przeciwpsychotyczne wpływają więc na pozostałe obszary mózgu, a to często prowadzi do bardzo nieprzyjemnych skutków, takich jak wzrost masy ciała, spontaniczne, nieskoordynowane ruchy bądź problemy natury seksualnej. Takie efekty nierzadko skłaniają pacjentów do odstawienia leków, co może mieć poważne następstwa. Sytuacja ta skłania więc badaczy do opracowywania wciąż nowych, bardziej selektywnych farmaceutyków.
 Relaks
 Zaburzenia lękowe są najczęściej spotykanymi zaburzeniami psychicznymi. Miliony ludzi na całym świecie cierpią z powodu przesadnych obaw, ataków paniki czy paraliżujących fobii. Na szczęście istnieją leki pomagające zwalczyć takie objawy.
 Leki anksjolityczne zostały stworzone po to, by osłabiać objawy zaburzeń lękowych. Psychiatrzy, a nawet lekarze rodzinni dość często przepisują benzodiazepiny, środki tworzące jedną z wielu grup anksjolityków. Wpływają one na neuroprzekaźnik GABA, który spowalnia działanie układu nerwowego. Innymi słowy, służy do hamowania akcji mózgu.
 Benzodiazepiny to bardzo skuteczne środki redukujące lęki. Niestety, są również silnie uzależniające. Ich działanie jest prawie natychmiastowe i objawia się ogólnym odprężeniem oraz poczuciem spokoju. Takie wrażenia są dość przyjemne, dlatego pacjenci nie chcą odstawiać środków nawet po skutecznym wyleczeniu zaburzenia lękowego. Tabela 3.1 zawiera zestawienie najczęściej przepisywanych medykamentów.
 Tabela 3.1. Główne grupy leków
    
  Leki Problem
 Depresja
 Napady paniki
 Zaburzenia obsesyjno-kompulsywne Bezsenność
 Niespecyficzne zaburzenia lękowe Napady paniki
 Schizofrenia
 Mania
 Mania
 Zaburzenia dwubiegunowe
 Stymulanty ADHD
 Operacja bez skalpela
 Przykład
 Prozac
 Zoloft
 Paxil
 Benzodiazepiny (Xanax) Benzodiazepiny Benzodiazepiny Haloperidol
 Zyprexa Węglan litu Depamide Ritalin
    Antydepresanty
    Przeciwpsychotyczne
  Stabilizatory nastroju
                          Zmiany biologicznego funkcjonowania organizmu mogą wpływać na psychikę. Środki psychofarmakologiczne oddziałują bezpośrednio na biologiczne działanie mózgu, zaś neurochirurgia pozwala na cięcie i usuwanie fragmentów tkanki mózgowej. Wyobraź sobie jednak, co by się stało, gdyby w przyszłości lekarze mogli zmieniać działanie umysłu bez użycia pigułek i skalpeli.
 Dr McCoy z fantastycznonaukowego serialu Star Trek łagodził zaburzenia psychiczne swoich pacjentów za pomocą przykładanego do głowy urządzenia, które emitowało jakiś rodzaj energii. Dziś nauka dogoniła wyobraźnię tego serialu.
 Opracowana niedawno Przezczaszkowa Stymulacja Magnetyczna (Transcranial Magnetic Stimulation — TMS) jest metodą przypominającą na pierwszy rzut oka procedurę rodem z filmu SF,
 
  gdyż polega na uaktywnianiu wybranych obszarów mózgu za pomocą pola magnetycznego. Technika ta pozwala na leczenie migren, objawów wylewu, halucynacji, a nawet depresji.
 W przypadku tej ostatniej TMS stosuje się do stymulowania płata czołowego i układu limbicznego. Wyniki są obiecujące, więc lekarze mają nadzieję, że w niedalekiej przyszłości wspomniana metoda pozwoli na leczenie także innych zaburzeń.
 
  Rozdział 4. Świadome istoty
 W tym rozdziale:
 • Włączymy światło.
 • Pójdziemy do łóżka.
 • Poznamy marzenia senne i odmienne stany świadomości.
 • Przejdziemy na drugą stronę.
 Od zarania dziejów ludzie próbowali zmieniać swoją świadomość. Niektórzy traktowali to jako sposób na kontakt z jakąś wyższą rzeczywistością. Dla innych był to po prostu sposób ucieczki od trudnego życia czy nudnej pracy. Psychologowie zdefiniowali świadomość jako aktualny stan postrzegania zewnętrznych i wewnętrznych bodźców, które są dowolnymi zjawiskami zachodzącymi w naszym świecie (wydarzeniami, sytuacjami czy obiektami) i wzbudzającymi reakcję psychologiczną.
 Bycie świadomym przypomina posiadanie włączonego światła w mózgu. Kiedy ono gaśnie, tracimy przytomność. Świadomość umożliwia kontrolowanie samych siebie oraz środowiska, dając nam większą zdolność panowania nad własnym zachowaniem. Jak jednak wie każdy, kto kiedykolwiek stał na rogu ruchliwej ulicy w dużym mieście, wokół dzieje się całkiem sporo, a świadomość ma swoje ograniczenia. Ilość informacji dostępnych dla uwagi oraz ich treść definiują poziom świadomości, na jakim znajdujemy się w danej chwili.
   
  W niniejszym rozdziale przedstawię koncepcję zarówno zwykłych, jak i odmiennych stanów świadomości. Dowiesz się też co nieco o poszczególnych fazach snu oraz o niezwykle ciekawym zjawisku, jakim są marzenia senne. Na koniec opowiem o tym, w jaki sposób świadomość może być modyfikowana za pomocą medytacji i hipnozy.
 Horyzonty uwagi
 Świadomość to stosunkowo płynne pojęcie. Wiemy, że istnieje, ale ciężko jest ją uchwycić. Moja świadomość przejawia się przez mój głos wewnętrzny i samoświadomość, moje otoczenie oraz moje doświadczenia. Mimo to na ogół nie jestem świadomy wielu reakcji ciała i procesów zachodzących w umyśle. Na przykład kiedy idę ulicą, zwykle nie słyszę bicia swojego serca, choć udaje mi się to, gdy tylko się skupię. Kiedy uświadomię sobie coś, co dotychczas pozostawało poza moją świadomością, wówczas koncentruję na tym uwagę.
 Jednym z najlepszych sposobów na zrozumienie omawianego zagadnienia jest rozpatrywanie świadomości w kontekście jej braku. Śpiączka to stan skrajnego braku świadomości i przytomności. Osoba pozostająca w tym stanie jest całkowicie wyłączona z otaczającego ją świata. Czasami może być świadoma swoich myśli albo nawet zdawać sobie sprawę, że znajduje się w śpiączce. Jednak dla obserwatora z zewnątrz jest nieświadoma.
 Kiedyś słyszałem, że idea wampirów i żywych trupów wzięła się ze średniowiecznych obserwacji zwłok. Nie wiem, dlaczego ludzie mieliby wykopywać ciała, a jednak to robili i czasami odkrywali, że włosy i paznokcie trupa nie przestawały rosnąć, a martwi wydawali głuchy jęk, gdy próbowano ich przesunąć. Dlaczego tak się działo?
 Patrząc z naukowego punktu widzenia, włosy i paznokcie faktycznie rosną jeszcze krótki czas po śmierci, a rzekome jęki mogły być wynikiem uchodzenia przez struny głosowe resztek powietrza
 
  znajdujących się w klatce piersiowej. Średniowieczni rabusie grobów sądzili jednak, że zmiany te są wynikiem świadomych zachowań zmarłego, nie zaś naturalnych procesów fizjologicznych.
 Chociaż świadomość jest pojęciem nader płynnym, naukowcy starali się zdefiniować ją poprzez określenie tzw. stanów, czyli poziomów uwagi ustalanych na podstawie zachowania i zdolności reagowania.
 Próby takie pozwoliły opracować poniższe typy klasyfikacji stanów świadomości oraz metod jej definiowania:
 • Zwykła świadomość. Tym mianem określa się stan czuwania, reagowanie na otoczenie mową i zachowaniem, przy czym dopuszczalny zakres koncentracji i skupienia uwagi jest dość szeroki.
 • Zmieszanie — nietypowe myślenie, różniące się od zwykłego szybkością, jasnością i spójnością; wyraźny brak uwagi i dezorientacja, obniżona zdolność postrzegania otoczenia, łatwe uleganie rozproszeniu. Stan ten często nosi nazwę delirium (majaczenia).
 • Otępienie i senność — znacząco obniżony poziom działania umysłowego i fizycznego, utrudnione zachowywanie czuwania; stymulacja wymaga dużo większych nakładów energii.
 • Śpiączka — zachowanie typowe dla snu; brak reakcji na bodźce zewnętrzne.
 • Subiektywne doświadczenie własnej świadomości. Czy kiedykolwiek zdarzyło Ci się zapaść w marzenia senne i jednocześnie wiedzieć, że śnisz? Tak, była to świadomość tego, że śnisz. Świadomość własnej świadomości zakłada też zdolność stwierdzenia, czy jest się w stanie snu, czy czuwania.
 • Analiza własnych działań. Jedną z najważniejszych cech świadomości jest pośredniczenie w naszym zachowaniu. Czasami działamy impulsywnie i odruchowo, nie myśląc o tym,
 
  co robimy. Kiedy indziej postępujemy w sposób przemyślany. W tym ostatnim przypadku zachowanie poprzedza świadoma analiza wyników działania. Świadomość często bywa łączona z postępowaniem dobrowolnym oraz intencjonalnym. Jeżeli więc widzimy osobę samodzielnie podejmującą działania, na ogół uznajemy, że jest świadoma.
 • Pomiar aktywności elektrycznej mózgu. Świadomość może być także kontrolowana w sposób fizjologiczny. Jedną z metod jest obserwowanie zachowania. Obecna technika pozwala jednak także na zmierzenie aktywności samego mózgu. Służy do tego EEG (elektroencefalogram), czyli specjalne badanie umożliwiające pomiar „fal mózgowych”, a więc sprawdzające elektrofizjologiczną aktywność tego organu związaną z różnymi poziomami obserwowanej świadomości.
 Antonio Damasio, neurolog i wykładowca neuropsychologii na University of Southern California, uważany przez wielu za największy autorytet w dziedzinie świadomości, twierdzi, że emocje, wrażenia oraz poczucie jaźni stanowią kwintesencję świadomości, którą określał mianem „filmu w filmie o życiu”. Opracowana przez tego naukowca klasyfikacja świadomości przedstawia się następująco:
 • świadomość protojaźni — świadomość stanów cielesnych i chwili obecnej („tu i teraz”);
 • świadomość jaźni właściwej — rozumiana jako „świadomość podstawowa”, na którą składa się m.in. poczucie „siebie” bądź „własnego ja” w chwili obecnej;
 • świadomość jaźni autobiograficznej — świadomość liniowego upływu czasu względem jaźni właściwej, zarówno w przeszłości, jak i w przyszłości.
 Krótka drzemka
 
  Sen jest jedną z form zmiany świadomości. Kiedy śpimy, jesteśmy nieprzytomni. Sen charakteryzuje się zmianą naszej aktywności elektrofizjologicznej, zwanej także „falami mózgowymi”. Jako poziom świadomości można go odróżnić od innych stanów dzięki pomiarowi elektrofizjologicznej aktywności mózgu za pomocą EEG. Kiedy jesteś obudzony i aktywny, wspomniany organ znajduje się w stanie beta i emituje fale o częstotliwości 13 – 30 Hz. Mózg osoby obudzonej, ale będącej w stanie rozluźnienia przechodzi w stan alfa. Cechuje się on falami o częstotliwości 8 – 12 Hz.
  Uśmiechnięty samolot i spiskujące zwierzęta
 Można w to wierzyć lub nie, ale dziecięce kreskówki pozostają swego rodzaju wyzwaniem dla naszej świadomości. Dlaczego? Otóż w filmach animowanych niemal wszystko, od tosterów i drzewa po zwierzęta, może być świadomą istotą. Jedna z moich ulubionych kreskówek opowiada o rodzinie samolotów, z których każdy posiada odrębną i wyraźną osobowość. Takie przypisywanie ludzkich cech przedmiotom nieożywionym nosi na- zwę personifikacji. Większość z nas dobrze wie, że urządzenia i rośliny nie mają świadomości, ale jak się ma sprawa ze zwierzętami? Znam wielu posiadaczy różnych stworzeń, którzy zaklinają się, że ich pupile myślą. Taka osoba oburza się, gdy słyszy, że jej ukochanym Burkiem kieruje tylko zespół nawyków i odruchów, więc tak naprawdę zwierzak polega na instynkcie, zamiast zastanawiać się, czy zakopać kość przy garażu, czy może w innym miejscu.
 Carlson wyróżnił cztery fazy snu, a także jedną podfazę, w której aktywność mózgu przypomina aktywność u osoby przebudzonej:
 • Faza 1. W chwili, gdy osoba kładąca się do snu zaczyna się odprężać, jej fale mózgowe osiągają częstotliwość alfa. W miarę wchodzenia coraz głębiej w fazę 1. fale stają się coraz mniej regularne, a ich amplituda rośnie. Jest to aktywność theta o częstotliwości 3,5 – 7,5 Hz. Carlson określa tę fazę jako okres
 
  przejściowy pomiędzy przebudzeniem a snem. Trwa ona około 10 minut.
 • Faza 2. Podczas drugiej fazy snu aktywność mózgu jest nieregularna i składa się w większości ze wskazań fal o bardzo niskiej amplitudzie, zwanych kompleksami K. Pomiędzy nimi pojawiają się także krótkie skoki fal o częstotliwości 12 – 14 Hz — wrzeciona. W tej fazie człowiek głęboko śpi, chociaż może myśleć, że jest przytomny. Żona często budzi mnie, kiedy zasnę przed telewizorem, i mówi, iż chrapię, chociaż za każdym razem odpowiadam, że nie śpię. Oznacza to, iż musiałem chrapać, nie zasnąwszy. Naprawdę nie wiem, co gorsze: chrapać we śnie czy na jawie.
 • Faza 3. W fazie 3. emitujemy fale o wysokiej amplitudzie (3,5 Hz), które są sygnałem EEG wskazującym na aktywność delta. W tym stanie pozostajemy około 1,5 godziny.
 • Faza 4. Tę fazę charakteryzuje pojawienie się licznych fal theta, które zakłócają spokojną aktywność delta. Oczy zaczynają szybko się poruszać. Z tego powodu omawiana faza nosi też nazwę REM (Rapid Eye Movement — szybkie ruchy gałki ocznej). Na tym etapie przechodzimy w sen REM, podczas którego występują fale beta. W omawianej podfazie człowiek śpi głęboko, choć jego mózg jest aktywny.
 W czasie snu REM pojawiają się marzenia senne. Po osiągnięciu tego etapu, co następuje około 1,5 godziny od zaśnięcia, reszta snu jest podzielona pomiędzy przeplatające się epizody snu REM i NREM (non-REM). Na tę ostatnią składają się fazy 1., 2. i 3.
 Zrozumieć zmęczone umysły
 Dlaczego w ogóle śpimy? Nie wiem, czemu robią to inni ludzie, ale ja zapadam w sen zwykle wtedy, gdy jestem zmęczony. Badacze wciąż nie wiedzą do końca, dlaczego śpimy, choć wielu wierzy w
 
  regeneracyjną funkcję tego stanu. Wyniki badań polegających na pozbawianiu ludzi możliwości snu sugerują, że zasypiamy, aby ciało mogło odbudować się po okresie czuwania.
 Problemy z zaśnięciem często świadczą o zaburzeniach snu. Zwykle powodują one, że długość, ciągłość tego stanu bądź towarzyszące mu zmiany myślenia i zachowania są niewłaściwe. Zaburzenia takie można podzielić na dwa rodzaje: dyssomnie i parasomnie.
 • Dyssomnie charakteryzują się niewłaściwą długością, jakością bądź momentem występowania snu. Najpowszechniejszą formą tego zaburzenia są sytuacje, w których ludzie mają kłopoty z zaśnięciem bądź często się budzą. Przeciwne zjawisko, czyli nadmierna senność, nosi nazwę hipersomni. Jeszcze poważniejszą przypadłością jest narkolepsja, polegająca na gwałtownym zasypianiu, co może przydarzyć się także w połowie rozmowy, w trakcie słuchania wykładu, a nawet podczas prowadzenia samochodu.
 • Parasomnie cechują się występowaniem zjawisk i zachowań nietypowych dla zdrowego snu. Dobrym przykładem tego zaburzenia są koszmary senne, wywoływane przez niewłaściwe uaktywnienie procesów poznawczych, w wyniku czego śpiący przeżywa przerażające marzenia senne, na ogół związane z poczuciem strachu i zagrożenia. Inną parasomnią jest somnambulizm, potocznie znany jako lunatykowanie, a polegający na poruszaniu się w czasie snu. Osoba w stanie somnambulicznym może dość sprawnie wykonywać ruchy i wyglądać, jakby była przytomna, lecz nie reaguje na bodźce zewnętrzne, dlatego trudno ją wybudzić. Mnie również zdarzało się wstawać z łóżka podczas snu, otwierać drzwi i wychodzić na ulicę. Niektórzy somnambulicy są natomiast w stanie wykonywać bardzo złożone czynności, takie jak przygotowywanie kanapek, a nawet wyjazd samochodem do innego miasta. Czasami mordercy bronią się przed sądem, mówiąc, że popełnili zbrodnię w stanie somnambulicznym. W 1994 roku Michael Rickgers utrzymywał, iż zamordował swoją
 
  żonę przez sen. Sąd nie dał jednak wiary jego opowieściom. Innym zaburzeniem parasomnicznym jest bezdech senny, polegający na bardzo płytkim oddychaniu w czasie snu, a nawet całkowitym zatrzymaniu pracy oddechowej. Nie trzeba dodawać, że taki stan jest bardzo niebezpieczny i może prowadzić do silnego nadciśnienia czy wręcz zawału serca.
 Niedobór snu to dość powszechny problem w dzisiejszym świecie, pełnym zabieganych i wiecznie zajętych ludzi. Nie należy jednak zapominać, że zaburzenia w tym obszarze mogą mieć poważne konsekwencje. Nawet powszechne objawy, takie jak spowolnione myślenie, niski poziom uwagi oraz drażliwość, negatywnie odbijają się na przykład na wykonywanej pracy. Oczywiście osoby niewyspane w niczym nie przypominają żywych trupów z filmów grozy, ale ich sprawność intelektualna jest zwykle znacząco obniżona w porównaniu z normalnym poziomem funkcjonowania. Dlatego też zalecam zdrowy, spokojny sen (po skończeniu lektury, rzecz jasna!). Chociaż badania w tym obszarze prowadzone są od wielu lat, dopiero od niedawna umiemy oceniać wpływ zaburzeń związanych z śnieniem na funkcjonowanie ludzkiego organizmu.
 Przyjście do pracy nago — sny
 Śniło mi się kiedyś, że przedstawiłem się grupie młodych kobiet jako Jaskinia Lwa. Być może sen ten miał jakieś znaczenie albo był jedynie wynikiem całkiem abstrakcyjnych skojarzeń. Odnoszę jednak wrażenie, że ludzie wierzą w symboliczne, a nawet profetyczne właściwości marzeń sennych. Są one bowiem odmiennymi stanami świadomości, które, zdaniem niektórych psychologów, mogą być interpretowane. Nie jestem pewien, co oznaczał mój sen; niewykluczone, iż „wewnętrzne ja” po prostu stwierdziło, że dobrze być czymś niezwykłym, na przykład miejscem, w którym żyją lwy.
 Dziełem psychoanalityków jest najbardziej wyczerpujące spojrzenie na kwestię snów i śnienia. Freud oraz inni specjaliści w jego
 
  dziedzinie stawiają bardzo prostą tezę: marzenia senne mają znacznie głębsze znaczenie, niż mogłaby wskazywać ich powierzchowna treść. Jeżeli ktoś śni o zakupie nowego samochodu, może się okazać, że nie tylko pragnie nabyć auto. Dzięki związkom z różnymi procesami psychicznym taki sen oznacza wiele rzeczy, czasami sprzecznych ze sobą. Pojazd może być przejawem stłumionego pragnienia wolności albo symbolizować ruch.
 Psychoanalitycy wierzą, że treści marzeń sennych oraz ich przebieg odzwierciedlają głębokie, nieświadome konflikty, pragnienia i problemy, choć bywają dość trudne do odszyfrowania. Często bowiem są zagmatwane, a czasami nie mają logicznego sensu. W Interpretacji marzeń sennych Sigmund Freud napisał, że marzenia senne nierzadko oddają nasze próby spełnienia pragnień, o których istnieniu możemy nie wiedzieć. Dzięki technikom interpretacyjnym psychoanalityk ma szansę pomóc pacjentowi zrozumieć ukryte znaczenie jego snów.
 Podobnie jak w przypadku wielu innych zagadnień poruszanych w tej książce, „prawdziwe” znaczenie marzenia sennego bywa bardzo trudne lub wręcz niemożliwe do odkrycia. Sny i faktyczne przesłania, jakie niosą, mają bowiem niezwykle osobistą i subiektywną naturę. Nawet jeżeli marzenia senne oraz ich treść trudno poddać analizie naukowej, nie powinno to skłaniać do przypuszczeń, iż nie mają one głębszych znaczeń. Sam proces terapeutycznego odkrywania symboliki snów, niezależnie od jego skuteczności, może być niezwykle interesujący, a nierzadko pomocny.
 Niezależnie od tego, czy marzenia senne mają znaczenie, czy nie, wielu psychologów twierdzi, że pełnią funkcję regeneracyjną (patrz podrozdział „Krótka drzemka” we wcześniejszej części rozdziału). Można zatem uznać, że sny są produktem ubocznym działalności mózgu, która polega na rozpoznawaniu i gromadzeniu informacji w czasie czuwania. Takie wyjaśnienie pozwala również traktować
  
  marzenia senne jako zjawiska w pewien sposób powiązane z rzeczywistymi zdarzeniami i sytuacjami, co sprawia, że nabierają one bardzo konkretnego, namacalnego znaczenia.
 Zmiana świadomości
 Od początku swojej historii ludzie starali się modyfikować własną świadomość. Do zmiany poziomu codziennej uwagi wykorzystywano medytację, obrzędy religijne, brak snu oraz wiele innych metod.
 Stanley Krippner opisał ponad dwadzieścia odmiennych stanów świadomości. Jednym z najpowszechniejszych jest śnienie (marzenia senne). Do bardziej intrygujących stanów opisanych przez Krippnera należą:
 • Ekstaza. Silne poczucie wszechogarniającej emocji, odczuwane jako wrażenie pozytywne i przyjemne. Tego stanu doświadczamy po stosunku seksualnym, tańcach rytualnych, obrzędach religijnych i zażywaniu substancji psychoaktywnych.
 • Trans. Stan, w którym człowiek wciąż czuwa, ale jest podatny na sugestię. Osoby w transie są skupione na jednym bodźcu, a ignorują większość innych zdarzeń zachodzących w ich otoczeniu. Czasami mówią również o poczuciu „jedności” ze światem. Obrzędy religijne, śpiewy, hipnoza, pranie mózgu, a nawet muzyka mogą wywoływać stany transowe.
 • Marzenia na jawie. Gwałtowne procesy myślowe niezwiązane z otoczeniem. Marzenia takie mogą być wynikiem znudzenia, deprywacji sensorycznej lub ograniczenia snu.
 • Rozszerzona świadomość. Podwyższony, niecodzienny stan czuwania. Ludzie na ogół wykorzystują rozmaite metody „rozszerzania” świadomości, od zażywania narkotyków po deprywację sensoryczną. Istnieją cztery rodzaje rozszerzonej świadomości:
 
  • Sensoryczny — odmienne doświadczanie przestrzeni, czasu i innych doznań zmysłowych.
 • Wspomnieniowo-analityczny — tworzenie nowej koncepcji na temat siebie, świata i odgrywanej w nim roli.
 • Symboliczny — identyfikacja z postacią historyczną lub znaną osobą, której towarzyszy mistyczna symbolika, taka jak wizje krucyfiksu lub anioła.
 • Integralny — doświadczenie religijne i (lub) mistyczne, które na ogół zawiera odniesienie do Boga lub innej nadnaturalnej postaci albo siły. Osoba doznająca tego stanu zwykle ma poczucie jedności ze wszechświatem. Z tego powodu czasami mówi się o świadomości kosmicznej. Krippner oraz inni eksperci wierzą, że ten stan osiąga bardzo nieliczna grupa ludzi.
 Myślenie o myśleniu (stany medytacyjne)
 Stany medytacyjne są uznawane za nietypowe formy świadomości, które jednak nie muszą być szkodliwe. Podobnie jak w przypadku innych stanów, skupiamy się na czymś innym niż otoczenie. Medytując, najczęściej koncentrujemy się na konkretnym doświadczeniu, myśli bądź wrażeniu cielesnym.
 Stany medytacyjne często określa się mianem „obserwowania własnych myśli”. Celem takiego działania jest swego rodzaju ćwiczenie umysłu pozwalające rozwijać zdolność koncentracji, zachowywania spokoju i utrzymywania czujności. Medytacja często pomaga pozostać spokojnym w obliczu problemów lub napięcia nerwowego.
 Bywa również uznawana za technikę rozwoju umysłowego, który może przyjmować różne formy, od skupienia na własnej myśli (jak w przypadku medytacji polegającej na skanowaniu własnego ciała) do powtarzania zdania lub innej formy wypowiedzi (jak w przypadku modlitwy bądź śpiewu religijnego).
 
  Praktykowanie medytacji jest kojarzone z dobroczynnym wpływem na zdrowie, głównie za sprawą obniżania poziomu stresu i zmniejszania napięcia mięśniowego. Dlatego też wykorzystuje się ją równolegle z metodami psychoterapeutycznymi stosowanymi w leczeniu depresji i stresu pourazowego (PTSD). Chociaż medytowanie tradycyjnie kojarzy się z buddyzmem, wielu praktyków twierdzi, że nie wiąże się ona bezpośrednio z żadnym konkretnym wyznaniem, a nawet nie musi mieć charakteru religijnego. Z powodzeniem można ją stosować w celach leczniczych, edukacyjnych, sportowych, a nawet biznesowych. Kto powiedział, że tylko buddyści mają prawo świetnie się bawić?
 Stwierdzenie, że ludzie starali się zmieniać stany świadomości od samego początku istnienia cywilizacji, nie jest nieuzasadnione. W następnej sekcji przyjrzymy się temu, w jaki sposób starali się to osiągać. Niektórzy próbowali bowiem wywoływać odmienne stany poprzez zażywanie środków psychoaktywnych, inni preferowali stosowanie różnych form hipnozy.
 Odlot na codzienności
 Jedną z najbardziej znanych metod zmiany świadomości jest wykorzystanie narkotyków. Substancje takie mają dziś istotne znaczenie, ale odgrywały ważną rolę również w przeszłości. Archeologowie znaleźli ślady kokainy nawet na egipskich mumiach.
 Niektórzy ludzie twierdzą, że zażywanie narkotyków pozwala im uzyskać lepszy wgląd w samą ideę świadomości. Większość osób przyjmujących tego typu substancje mówi jednak, że robi to w celu odurzenia się i poczucia „odlotu”.
 Stan „odlotu” jest w rzeczywistości zmianą świadomości, prawdopodobnie przechodzącej z poziomu związanego z negatywnymi emocjami na inny poziom, na którym dana osoba nie czuje się „źle”. Stwierdzenie, iż narkotyki stanowią swoisty sposób ucieczki, brzmi dość prawdopodobnie, jeżeli
  
  będziemy pamiętać o tym, że pozwalają one na „ucieczkę” z jednego stanu świadomości w inny.
 Nie wszystkie substancje chemiczne mają jednak wpływ na odbiór rzeczywistości. Nie przypominam sobie większych zmian po zażyciu aspiryny czy antybiotyku. Substancje, których podstawowym działaniem jest zmiana świadomości, nazywa się środkami psychoaktywnymi. Ich popularnymi przykładami mogą być LSD, PCP, marihuana, kokaina, amfetaminy, barbiturany, ecstasy czy alkohol.
 Choć wiele osób postrzega narkotyki w sposób pozytywny i twierdzi, że pozwalają one poszerzyć świadomość, jako terapeuta jestem zobowiązany ostrzec Cię przed wieloma negatywnymi skutkami zażywania i nadużywania takich substancji. Mogą do nich należeć uzależnienia, uszkodzenia mózgu, choroby psychiczne, stres psychologiczny oraz problemy natury społecznej i prawnej. Mając to na uwadze, lojalnie ostrzegam przed konsekwencjami zażywania narkotyków i zalecam poszukiwanie wyższych stanów świadomości bez stosowania takich substancji.
   Naturalny odlot
 Według Stanleya Krippnera odmienny stan świadomości to stan umysłu, który jest subiektywnie doświadczany jako psychologicznie odmienny od codziennego stanu czuwania. Wagę tego subiektywnego doświadczenia może oddać opowieść Baby Ram Dasa zawarta w książce Be Here Now.
 Baba Ram Das nazywał się kiedyś Richard Alpert i w latach 60. był wykładowcą psychologii na Uniwersytecie Harvarda, gdzie prowadził badania nad LSD wraz z Timothym Learym (autorem
 
  Twoje oczy stają się ciężkie...
 Zamknij oczy i odpręż się. Jesteś bardzo wypoczęty. Twój oddech staje się coraz wolniejszy. Zaczynasz czuć senność. Jesteś bardzo, baaaardzo rozluźniony.
 Podziałało? Hej, hej! Czy znajdujesz się pod moim hipnotycznym wpływem? Zapewne nie. Nigdy nie uczyłem się hipnozy. Jest to bowiem specjalna umiejętność i nie wszyscy terapeuci czy psychologowie ją posiadają. Hipnozą nazywa się procedurę, w której osoba zwana hipnotyzerem sugeruje pacjentowi zmiany w zakresie odczuć, myśli, uczuć i zachowań. Niektórzy psychologowie twierdzą, że w istocie jest to zwykłe zwiększenie poziomu sugestywności, pozwalające hipnotyzerowi „przejąć kontrolę” nad daną osobą. Inni z kolei uznają hipnozę za odmienny stan świadomości, w którym pacjent doznaje dysocjacji (oddzielenia) od swojego zwyczajnego stanu.
  słynnego zdania „Włącz się, dostrój i odleć”, opisującego proces zażywania środków psychodelicznych). Obaj ostatecznie zostali zwolnieni z pracy.
 Ram Das wyruszył do Indii, by zgłębiać tajniki hinduizmu. Miał nadzieję, że dzięki temu zrozumie, dlaczego LSD ma tak silny wpływ na świadomość.
 Pewnego dnia spotkał bardzo mądrego i szanowanego guru. Zapytał go więc, czy mógłby mu wyjaśnić działanie LSD. Tamten poprosił o próbkę narkotyku i ją otrzymał. Guru zażył większą dawkę, niż ktokolwiek znany przez Ram Dasa kiedykolwiek przyjmował, ale mimo to nie wykazywał żadnych efektów działania substancji! Jego stan świadomości nie zmienił się na skutek oddziaływania narkotyku. Czy to oznacza, że guru już wtedy znajdował się w stanie „rzeczywistego odlotu” po „duchowym LSD”?
 
   Kluczem do zrozumienia mechanizmu hipnozy jest sugestia, czyli polecenie nakazujące pacjentowi działać, czuć lub myśleć w określony sposób. Hipnotyzer rozpoczyna ten proces za pomocą miłych sugestii i stopniowo przechodzi do coraz bardziej złożonych żądań. Nazywa się to indukcją hipnotyczną. Proces ten jest traktowany jako lekki trans hipnotyczny.
 Hipnozę wykorzystywano do wielu celów, od zwykłej rozrywki po pomoc w walce z nałogiem nikotynowym. Bardziej kontrowersyjne zastosowania tej techniki obejmują regresję do dawnych wcieleń oraz przywoływanie wypartych wspomnień. Kwestia przeszłych wcieleń nie ma jednak wsparcia naukowego i nie da się jej udowodnić. Dlaczego? Otóż jedyną metodą weryfikowania informacji podawanych przez osoby w hipnozie jest poszukiwanie ich w źródłach historycznych. A więc jeżeli takie materiały można wykorzystać w tym celu, nie da się zaprzeczyć ponad wszelką wątpliwość, że pacjent wcześniej się z nimi nie zaznajomił.
 
  Rozdział 5.
 Pora nakarmić zmysły
 W tym rozdziale:
 • Poczujemy świat.
 • Spojrzymy na rzeczy nieco dokładniej.
 • Poczujemy gorąco.
 • Stworzymy spostrzeżenia.
 Zobaczyć oznacza uwierzyć! Nie mam pojęcia, skąd pochodzi to spostrzeżenie, ale wiem, że całkiem sporo mówi o nas samych. Łatwiej jest nam bowiem zrozumieć pewne rzeczy, kiedy możemy je zobaczyć, usłyszeć itd. Dlaczego nie wszyscy wierzą w duchy, UFO lub inne rzeczy, których obecności nie każdy był w stanie doświadczyć? Właśnie dlatego! Ci, którzy nie doświadczyli pewnych zjawisk osobiście, są mniej skłonni do uwierzenia w nie. Skąd zatem wiemy, czy dana rzecz stanowi część naszego świata i czy jest rzeczywista, czy nie?
 Jak można sprawdzić w spisie treści tej książki, psychologia składa się z wielu różnych dziedzin, które nieodmiennie starają się udzielić odpowiedzi na pytanie, dlaczego i w jaki sposób ludzie robią to, co robią. W tym rozdziale zajmiemy się tym, co czynią wszyscy, a mianowicie postrzeganiem i odczuwaniem otaczającego nas świata. Jest to rzecz jasna jak słońce, a mimo to nie zawsze zdajemy sobie sprawę z tego, jak ważne są nasze zmysły. Wszyscy widzimy, słyszymy, smakujemy, dotykamy, czujemy itd. Psychologia, jako
   
  dziedzina zajmująca się zachowaniem i procesami myślowymi, interesuje się również tym, w jaki sposób działają nasze zmysły.
 Nie jesteśmy mózgami zamkniętymi w ciałach i pozbawionymi kontaktu ze światem zewnętrznym. Wręcz przeciwnie — na ogół utrzymujemy pełen kontakt z otoczeniem, otrzymujemy informacje, przetwarzamy je i wykorzystujemy do szukania drogi na bezkresnym oceanie możliwości. Czemu więc zrozumienie materializmu jest takie ważne? Otóż dlatego, że wspomniany kontakt z informacją utrzymujemy przede wszystkim za pośrednictwem przenoszących lub zawierających ją przedmiotów materialnych.
 W dalszej części rozdziału postaram się szczegółowo opisać sposoby poznawania i postrzegania przez nas otoczenia.
 Cegiełki — nasze zmysły
 Fizycy i chemicy od dawna twierdzili, że nasz świat składa się z elementów materialnych: cząsteczek, atomów, molekuł oraz różnych form energii. Ogólnie rzecz biorąc, wszechświat to jedna wielka kula energii. Wszystko stanowi więc swego rodzaju konfigurację tej energii. Definiując czucie zmysłowe, można zatem roboczo założyć, że jest to proces, w którym na drodze poznania umysłowego zdobywamy informację o naszym otoczeniu za pomocą odbioru rozmaitych form energii.
 Najczęściej spotykane z nich to:
 • światło (energia elektromagnetyczna),
 • dźwięk (energia akustyczna, czyli fale dźwiękowe),
 • ciepło (energia cieplna),
 • nacisk (energia mechaniczna lub fizyczna),
 • energia chemiczna.
 
  Niektóre organizmy odbierają te same rodzaje energii, co człowiek, ale są wyczulone na nieco inne ich zakresy. Rekiny potrafią wykryć węchem istnienie cząsteczek chemicznych (na przykład krwi) dużo lepiej niż ludzie, zaś psy słyszą dźwięki o znacznie wyższych częstotliwościach.
 Każdy rodzaj energii, który możemy odczuć, jest odbierany przez specyficzny organ. Arystoteles, starożytny filozof grecki, żyjący około 350 r. p.n.e. (który, zdaniem niektórych, był ostatnim uczonym dysponującym pełną wiedzą o ówczesnym stanie nauki), twierdził, że ludzie posiadają pięć podstawowych zmysłów. Uważał, że każdy z nich pozwala odbierać jeden z rodzajów energii. Co prawda współcześni psychologowie utrzymują, że mamy co najmniej 10 zmysłów, lecz Arystoteles ograniczył się do pięciu podstawowych:
 • wzrok odbiera energię świetlną.
 • Słuch odbiera energię akustyczną, czyli fale
 dźwiękowe.
 • Dotyk odbiera energię mechaniczną.
 • Zapach odbiera energię chemiczną drogą powietrzną.
 • Smak odbiera energię chemiczną. Proces czucia
 Kiedy żarówka emituje światło albo z głośnika dobiega dźwięk, nasze narządy zmysłu przechwytują tę energię. Oczy, uszy, skóra, nosy i usta nazywane są narządami zmysłu, ponieważ pozwalają na odbieranie przekazu z otoczenia. Energia dociera do nich, a następnie przedostaje się do mózgu. Jednak w głowie (przynajmniej w moim przypadku) nie pojawiają się błyski światła, fale dźwiękowe czy fale cieplne. W jaki więc sposób energia dostaje się do środka?
  
   Po pierwsze, należy pamiętać, że mózg ma własną formę energii. W rozdziale 3. omówiłem ten specyficzny jej rodzaj, zwany energią elektrochemiczną, która pozwala neuronom na wzajemne oddziaływanie i funkcjonowanie. Dlatego też, aby poszczególne rodzaje dostarczanej do mózgu energii mogły zostać zrozumiane, musi dojść do transformacji, w wyniku której przekształcą się na energię elektrochemiczną (neuralną). Proces ten nazywamy transdukcją. Jest on bardzo powszechny w dzisiejszym cyfrowym świecie. Odtwarzane przez nowoczesne urządzenia obrazy i dźwięki również bowiem przechodzą transdukcję, gdy są zmieniane na ciągi zer i jedynek (bitów) i przesyłane przez internet lub sieć komórkową.
 Proces ten jest możliwy dzięki obecności specjalnych komórek zwanych receptorami. Każdy z narządów zmysłu ma charakterystyczny dla siebie rodzaj takich komórek. Po tym jak receptor dokona transdukcji, czyli przekształcenia energii pobranej z otoczenia, impuls nerwowy biegnie wzdłuż nerwu sensorycznego, wiodącego od narządu zmysłu do wydzielonej części mózgu, w której informacja niesiona przez sygnał zostaje przetworzona i przeanalizowana.
 Synestezja
 Niektórzy ludzie utrzymują, że są w stanie słyszeć światło i widzieć dźwięki. Inni z kolei twierdzą, że potrafią wyczuwać kolory. Umiejętność przetwarzania co najmniej jednej dodatkowej formy energii za pomocą narządu zmysłu nazywamy synestezją. Zjawisko to występuje u mniej więcej jednej osoby na dwa tysiące. Naukowcy podejrzewają, że stanowi ono wynik skrzyżowania się dróg przebiegu sygnałów w mózgu. Baron-Cohen postawił hipotezę, że jest to możliwe na skutek obecności dodatkowych połączeń w tym organie, dzięki którym obszary na ogół działające całkowicie odrębnie komunikują się ze sobą. Niezależnie jednak od przyczyny brzmi to niesamowicie! Dużo bym dał, aby widzieć muzykę, gdy tańczę, bo z całą pewnością nie potrafię jej poczuć!
 
  Czy muzyka, której słuchamy, składa się tylko z jednego tonu? Czy obserwowane przez nas światło ma jedną barwę? Oczywiście, że nie! Każde z tych doświadczeń sensorycznych, czyli bodźców, składa się z wielu częstotliwości fal świetlnych, wielu częstotliwości dźwięku, licznych smaków, zapachów itd. Jednak nie ma się czego obawiać, ponieważ narządy zmysłu potrafią sobie z tym poradzić. Dzięki kodowaniu i reprezentacji mózg może sprawnie przechwycić wszystkie złożone bodźce płynące do nas ze środowiska, pod warunkiem że chcemy je dostrzec.
 Złożoność bodźca jest dobrze reprezentowana przez proces przetwarzania poszczególnych jego cech na konkretny wzór działalności nerwowej. Teoria specyficznych energii neuralnych głosi, że każdy narząd zmysłu przekazuje energię typową wyłącznie dla niego, niezależnie od sposobu, w jaki stymulowane są nerwy. Innymi słowy, w mózgu istnieją specjalne miejsca, które zawsze interpretują otrzymywane sygnały jako efekt działania światła czy dźwięku.
 Psychologowie często współpracowali z neurochirurgami, aby przeprowadzać eksperymenty na pacjentach, którzy musieli przejść operację otwarcia czaszki. W badaniach tych pobudzano konkretne fragmenty odsłoniętego mózgu za pomocą prądu, co wywoływało dość dziwne efekty. Osoby poddane temu eksperymentowi twierdziły później, że w chwili podrażnienia słyszały na przykład gdakanie kurczaków. Kiedy pobudzany był obszar mózgu odpowiedzialny za poczucie smaku, pacjent mógł powiedzieć: „Czułem smak zupy pomidorowej. I to bardzo dobrej!”.
 Jak to możliwe? Otóż podczas stymulacji zewnętrznej mózg odbiera sygnał jako informację płynącą z narządu zmysłu, nawet jeżeli w istocie tak nie jest. Dlatego też konkretne organy zmysłów są połączone z określonymi rejonami w mózgu, który dzięki temu może odróżnić bodziec świetlny od dźwiękowego.
 Sposób zakodowania bodźca w tym organie zależy od tego, jakie neurony i jak zostały uaktywnione. Jeżeli to neurony układu wzrokowego, mózg widzi światło. Jeśli wzorce aktywacji różnią się między sobą, są odbierane jako różne długości fal świetlnych lub też
 
  różne natężenia światła, pozwalające odróżnić na przykład światło słoneczne od świeczki. Na końcu szlaku sensorycznego znajduje się neuralna reprezentacja, będąca reakcją konkretnego obszaru mózgu, dzięki której możemy słyszeć muzykę i widzieć barwy.
 Wzrok
 Wzrok jest jednym z najważniejszych ludzkich zmysłów. Chociaż pozostałe są również istotne, to umiejętność widzenia odgrywa kluczową rolę w poznawaniu świata. Poniżej przedstawię historię krótkiej podróży, jaką odbywa fala świetlna przechodząca przez oko oraz mózg i docierająca do miejsca, w którym jest odbierana jako wrażenie światła.
 Nasza podróż zaczyna się od promieniowania elektromagnetycznego w odbieralnym dla ludzkiego oka zakresie, potocznie nazywanego światłem. Światło widzialne (dla człowieka) cechuje się długością fali od 400 do 750 nanometrów. Z lekcji fizyki pamiętam, że jego intensywność zależy od wartości amplitudy fali, a częstotliwość jest określana poprzez pomiar liczby „wierzchołków” fali w jednostce czasu. Długość fali ma duże znaczenie, ponieważ promieniowanie o różnej długości pozwala dostrzegać poszczególne kolory.
 Proces widzenia wygląda następująco:
 • Światło trafia do oka — przenika przez rogówkę.
 • Przechodzi przez źrenicę.
 • Soczewka skupia światło na siatkówce.
 • Jego energia zostaje przekształcona w energię neuralną na drodze transdukcji świetlnej.
 Aby zrozumieć proces transdukcji świetlnej, należy bliżej przyjrzeć się siatkówce. Znajduje się ona na tylnej ścianie wewnętrznej strony gałki ocznej. Siatkówka zawiera specjalne komórki — fotoreceptory. Są one odpowiedzialne za samą transdukcję i zawierają
 
  fotopigmenty, czyli specjalne związki chemiczne, rozkładające się w kontakcie z fotonami tworzącymi wiązkę światła. To zapoczątkowuje reakcję chemiczną, w wyniku której komórka przekazuje sygnał do nerwu wzrokowego. Następnie impuls przechodzi do kory wzrokowej, części mózgu odpowiedzialnej za analizę bodźców wzrokowych. Światło jest zatem przekształcane w energię neuralną dzięki rozkładowi substancji chemicznych w siatkówce. Ta z kolei wysyła sygnał do nerwu. Nie jest to jednak takie proste, ponieważ istnieją dwa rodzaje fotoreceptorów: czopki i pręciki.
 Pręciki zawierają substancję chemiczną zwaną rodopsyną. Cechuje się ona niezwykłą wrażliwością na światło, dzięki czemu pomaga w widzeniu przy słabym oświetleniu i widzeniu peryferycznym. Dlatego właśnie w nocy obraz wydaje się niemalże czarno-biały, zaś gwiazdy możemy dostrzec najlepiej w chwili, gdy nie skupiamy na nich wzroku.
 Czopki zawierają substancję zwaną jodopsyną, a ściślej mówiąc, trzy odmiany tego związku, odmiennie reagujące na różne długości fal świetlnych. Umożliwia to widzenie barw.
 Widzenie barw
 Niektórzy ludzie nie widzą konkretnych odcieni błękitu, zieleni lub czerwieni, ponieważ mają poważne kłopoty z postrzeganiem światła o konkretnych długościach fali. Jest to wynik braku jednego rodzaju czopków zawierających fotopigment czuły na określone fale świetlne. Na szczęście ta przypadłość występuje dość rzadko i większość z nas może oglądać świat w całej tęczowej okazałości.
 Istnieją dwie podstawowe teorie widzenia barw: trójbarwna i procesu przeciwstawnego.
 • Teoria trójbarwna jest naprawdę prosta. Opiera się na założeniu, że siatkówka zawiera trzy rodzaje czopków (fotoreceptorów) reagujących na poszczególne długości fal świetlnych, dzięki czemu możemy postrzegać różne kolory.
 
  • Czopki krótkofalowe rejestrują fale o długości około 440 nanometrów, czyli światło niebieskie.
 • Czopki średniofalowe odbierają fale o długości około 530 nanometrów, czyli światło zielone.
 • Czopki długofalowe rejestrują zaś fale o długości około 560 nanometrów, czyli światło czerwone.
 Kiedy każdy z tych systemów czopków jest zaktywizowany tylko w pewnym stopniu, widzimy kolory będące wynikiem zmieszania trzech podstawowych barw, jak na przykład turkusowy czy pomarańczowy. Jednak wszystkie możliwe kolory „powstają” w trzech podstawowych rodzajach czopków.
 • Teoria procesu przeciwstawnego głosi, że w mózgu znajdują się neurony wyspecjalizowane w odbieraniu informacji o określonym kolorze. Reagują one silniej, gdy widzimy jakąś barwę mocniej (w porównaniu z typowym dla tego neuronu poziomem standardowym), i słabiej, gdy widzimy jakąś inną barwę. Kiedy patrzę na obiekt czerwony, komórki odpowiedzialne za ten kolor reagują szybciej. Gdy patrzę na obiekt zielony, komórki odpowiedzialne za czerwień wysyłają mniej sygnałów, zaś odpowiedzialne za zieleń — odpowiednio więcej. Istnieją też osobne układy dla barwy żółtej i niebieskiej.
 Teoria ta wyjaśnia efekt powidoku ujemnego, czyli wrażenie widzenia „w umyśle” obrazu o zmienionych barwach. Najprostszym przykładem może być powidok flagi Polski, w którym w miejscu pasa białego widnieje pas czarny, a zamiast czerwonego — zielony. Jeżeli będziemy przez chwilę patrzyli na czarno-zieloną flagę, to po zamknięciu oczu przez chwilę powinniśmy widzieć flagę biało-czerwoną. Dzieje się tak, ponieważ komórki stymulowane przez czerń i zieleń regenerują się po tym procesie, w wyniku czego „widzą” kolor biały i czerwony. Spróbuj przeprowadzić takie doświadczenie samodzielnie. Przyglądaj się przez 30 sekund żółtemu
 
  kwadratowi o boku 3 cm, a następnie przenieś wzrok na żółtą kartkę papieru. Twoim oczom powinien się ukazać niebieski kwadrat.
 Która z tych dwóch teorii jest prawdziwa? Jak to często w psychologii (a także w nauce) bywa, odpowiedź na takie pytanie często brzmi: „obie”. Psychologowie odkryli bowiem, że proces opisywany przez teorię trójbarwną zachodzi w siatkówce oka, podczas gdy przetwarzanie barw zgodnie z przeciwstawną teorią odbywa się w mózgu.
 Ocena odległości
 Jak precyzyjnie możemy ocenić położenie obiektu względem nas? Niektórzy ludzie robią to bardzo sprawnie, choć ja potrzebuję do tego taśmy mierniczej, linijki, systemu GPS albo zawodowego geodety. Głębia i odległość obliczane są przez układ wzrokowy za pomocą cech jednoocznych i dwuocznych.
 • Cechy jednooczne bardzo łatwo zrozumieć. Wiemy bowiem, że pewne obiekty są większe niż inne. Psy są większe od myszy. Samochody są większe od psów. Domy są większe od samochodów. Dzięki takiej wiedzy, płynącej z codziennego doświadczenia, staje się jasne, że jeżeli na siatkówce pojawi się obraz myszy większej od jednocześnie widzianego psa, to mysz musi się znajdować bliżej nas niż pies. Kiedy widzimy psa większego od samochodu, pies musi być bliżej itd.
 Zasada jednoocznego widzenia mówi bowiem, że przedmioty, których obraz na siatkówce jest większy, na ogół znajdują się bliżej. Rysownicy i malarze korzystają z tej reguły za każdym razem, kiedy chcą przedstawić trójwymiarową scenę na dwuwymiarowym płótnie.
 • Cechy dwuoczne to temat interesujący i jednocześnie dość dziwny. Pamiętasz może postać Cyklopa z dawnych mitów? Miał tylko jedno oko, więc zgodnie z zasadami widzenia dwuocznego doświadczałby bardzo poważnych problemów z
 
  określaniem odległości. Cechy dwuoczne, jak sama nazwa wskazuje, są związane z wykorzystywaniem informacji płynących do mózgu z obojga oczu.
 • Jedną z cech widzenia dwuocznego jest konwergencja, czyli informacje o położeniu mięśni oczu wykorzystywanych do pomiaru odległości. Kiedy oczy są zwrócone do wewnątrz, w kierunku nosa, mózg wie, że człowiek przygląda się obiektowi znajdującemu się blisko. Zwrócenie oczu na zewnątrz stanowi sygnał, że patrzymy na przedmiot umieszczony dalej.
 • Widzenie stereoskopowe to kolejna cecha dwuoczna. Możesz ją sprawdzić w bardzo łatwy sposób. Utwórz „ramkę” z palców, łącząc kciuki i palce wskazujące oraz zginając pozostałe palce. Następnie wybierz jakiś przedmiot, zamknij jedno oko i ustaw ramkę w taki sposób, by znalazł się w jej środku. Teraz zamknij oko i otwórz drugie. Co się stało? Obiekt powinien przesunąć się względem ramki z palców. Jest to spowodowane właśnie widzeniem stereoskopowym, polegającym na tym, że każdym okiem patrzymy pod nieco innym kątem, ponieważ są oddalone od siebie o kilka centymetrów. Mózg oblicza odległość od obiektu, porównując dwa składowe obrazy z obojga oczu.
 Słyszenie
 Dźwięk porusza się falowo, a jego miarą jest amplituda bądź wysokość fali i częstotliwość, czyli liczba fal w jednostce czasu. Każda z tych cech przekłada się na wrażenie psychologiczne: amplituda określa głośność (na przykład zespół rockowy grający u sąsiada), zaś częstotliwość wyznacza wysokość tonu (przenikliwy głos wokalisty w tymże zespole). Narządy znajdujące się w ludzkim uchu są zbudowane w taki sposób, by przetwarzać fale dźwiękowe na impulsy nerwowe.
 
  Dźwięk początkowo trafia do ucha po odbiciu się od małżowiny. Ucho zewnętrzne tworzy coś w rodzaju „lejka” ułatwiającego zbieranie odgłosów z otoczenia. Następnie dźwięk przechodzi przez kanał słuchowy zakończony błoną bębenkową. Ta zaś, wibrując, porusza trzy kostki (młoteczek, kowadełko i strzemiączko) wzmacniające drgania.
 Transdukcja dźwięku odbywa się w uchu wewnętrznym, a ściślej rzecz biorąc, w narządzie zwanym ślimakiem. Jest on wypełniony płynem, zaś jego dno pokrywa błona podstawna, z której wyrastają komórki włosowate (faktycznie wyglądające jak drobne włoski). Dźwięki docierające do ucha wewnętrznego wywołują zmiany ciśnienia płynu w ślimaku, co wzbudza fale poruszające błoną podstawną. Jej ruch powoduje z kolei zginanie komórek włosowatych, co zapoczątkowuje reakcję chemiczną zmieniającą ich polaryzację elektryczną. Jak pisałem w rozdziale 3., zmiana polaryzacji komórki sprawia, że jest ona gotowa do wysłania sygnału nerwowego. Fale dźwiękowe, teraz przekształcone w energię elektrochemiczną, trafiają do kory słuchowej (części mózgu odpowiedzialnej za słyszenie) w celu analizy percepcyjnej.
 Dotyk i ból
 Na zmysł dotyku składa się czucie nacisku, temperatury i bólu. Wyspecjalizowane komórki skóry wyczuwają dotyk, co powoduje wysłanie sygnału do rdzenia kręgowego, a następnie do mózgu. W tym przypadku transdukcja jest działaniem całkowicie fizykalnym czy mechanicznym, dużo mniej skomplikowanym niż chemiczna transdukcja, do której dochodzi w narządzie wzroku. Kiedy wysoka temperatura, mróz lub ciężar stymuluje receptory w skórze, do mózgu zostaje wysłany impuls nerwowy, podobnie jak w przypadku komórek włosowatych w uchu wewnętrznym.
 Ból jest specjalnym przypadkiem dotyku, gdyż bez niego trudno byłoby przeżyć w naszym świecie. Skąd wiem, że wysoka temperatura może uszkodzić moje ciało i doprowadzić do śmieci? Głównie dlatego, że powoduje bolesne oparzenia. Ból jest ważnym
 
  sygnałem dla ciała, że styka się ono z czymś, co mu szkodzi, rani je lub niszczy.
 Włókna A-delta i włókna C to dwa specyficzne rodzaje włókien nerwowych umieszczonych w naszej skórze, których zadaniem jest przesyłanie sygnałów bólowych do mózgu. Włókna A-delta przenoszą silne wrażenia i działają bardzo szybko, błyskawicznie przekazują informacje do mózgu. Włókna C wysyłają sygnały dotyczące chronicznego i tępego bólu oraz uczucia oparzenia.
 Niektórzy ludzie wykazują dość wysoki próg wytrzymałości. Bramkowa teoria bólu głosi, że sygnał bólowy musi przejść przez „bramkę” w rdzeniu kręgowym, decydującą o tym, jakie sygnały przesłać dalej, a jakie zatrzymać. Jeżeli drogę, po której przesyłane są informacje o bólu, zajmuje inny impuls, sygnał o tym odczuciu może nie dotrzeć do mózgu. Czasami masowanie biodra pomaga na ból w kostce, gdyż informacja o nacisku (masowaniu) konkuruje przy bramce z informacją o bólu. Zadziwiające! Złożoność ludzkiego ciała nigdy nie przestanie mnie zadziwiać.
 Smak i zapach
 Czasami zdarza się, że czuję zapachy z grilla, którego rozpalił sąsiad. Wrażenie to zawdzięczam drobnym cząstkom jedzenia, lotnym cząsteczkom chemicznym, mieszającym się z powietrzem i wraz z nim wędrującym do moich receptorów węchowych. Tysiące takich receptorów, które mieszczą się w nosie, potrafią rozpoznawać dziesiątki tysięcy różnych zapachów.
 Molekuły lotnych związków wywołują chemiczne zmiany w receptorach, co uaktywnia proces transdukcji. Następnie w komórkach receptorów cząsteczki chemiczne są przekształcane w energię elektrochemiczną, a sygnał zostaje wysłany do gruczołu węchowego w mózgu, gdzie dochodzi do jego analizy. Gruczoł
  
  węchowy łączy się także z częścią mózgu odpowiedzialną za uczucia. Niektórzy badacze sądzą, że jest to przyczyną zjawiska polegającego na wzbudzaniu emocjonalnych wspomnień przez odpowiednie zapachy.
 Często wspomina się także o feromonach wydzielanych przez zwierzęta i stanowiących sygnały dla innych osobników, na przykład w okresie godowym. Niektóre firmy reklamują produkty feromonowe dla ludzi, zwłaszcza dla mężczyzn rozpaczliwie poszukujących partnerek. Czy naprawdę wydzielamy tego typu substancje? Nie wiadomo tego do końca, ale kilka ostatnich odkryć pozwala przypuszczać, że jednak tak. Badania sugerują bowiem, że feromony są odbierane przez tzw. narząd lemieszowy (zwany też narządem Jacobsena), występujący u wielu zwierząt — od ciem po słonie.
 Smak jest zmysłem chemicznym, którego odczuwanie umożliwiają znajdujące się na języku chemiczne receptory zwane kubkami smakowymi. Wszystkie smaki stanowią kombinacje pięciu smaków podstawowych: słodkiego, kwaśnego, gorzkiego, słonego i umami (palącego), który jest ogólnie akceptowany jako piąty wymiar smaku. Receptory smakowe są aktywizowane przez glutaminian sodu, stosowany także jako popularna przyprawa. Każdy człowiek posiada około dziesięciu tysięcy kubków smakowych reagujących na molekuły jedzenia, zmieniających energię chemiczną w elektrochemiczną i przesyłających stosowny sygnał do części mózgu odpowiedzialnej za analizę smaku.
 Ruch i równowaga
 Trudno odmówić Arystotelesowi mądrości, jednak opisując zmysły, przeoczył jeden z nich. Z pewnością nieraz zdarzyło Ci się widzieć baleriny i łyżwiarzy figurowych, którzy zdawali się płynąć w powietrzu, przecząc zasadom grawitacji. Ich umiejętności są wynikiem działania zmysłu kinestetycznego, odpowiedzialnego za poczucie położenia i ruchu własnego ciała. Bez niego nie moglibyśmy się poruszać, a nawet utrzymywać pionowej pozycji.
 
  Narządami zmysłu równowagi są organy przedsionkowe znajdujące się w uchu, a także receptory rozsiane po całym ciele. Organ przedsionkowy składa się z „kanałów” wypełnionych płynem i wyposażonych w receptory — rzęski. Ruchy głowy powodują zmianę położenia cieczy. Wspomniane rzęski uginają się, gdy płyn przepływa w ich pobliżu. Wysyłają przy tym do mózgu sygnały świadczące o zmianie położenia głowy i odpowiadające za wywołanie uczucia poruszania się.
 Zmysł kinestetyczny korzysta też z wielu receptorów znajdujących się w różnych częściach ciała. Wysyłają one do mózgu informacje o nacisku i zmianie położenia poszczególnych kończyn. Dzięki właściwej współpracy receptorów możliwa jest precyzyjna koordynacja orientacji, ruchu i równowagi poszczególnych partii ciała, co z kolei stanowi niezbędny warunek płynnego poruszania się.
 Ostatni etap — percepcja
 Oczywiście świat, który poznajemy za pomocą zmysłów, jest nieco bardziej złożony niż zespół pojedynczych dźwięków, smaków, zapachów i innych wrażeń. Słyszymy całe symfonie, nie pojedyncze nuty. Widzimy fajerwerki, nie poszczególne fotony. Nasze kubki smakowe analizują złożone posiłki, nie zaś rzeczy kwaśne, słodkie, słone i gorzkie. Wszystkie te przyjemności zawdzięczamy właśnie percepcji.
 Percepcja to proces organizowania, analizowania różnych wrażeń, którymi jesteśmy bombardowani każdego dnia, i nadawania im znaczeń. Dostarczają nam one jedynie półproduktów. To percepcja składa je w gotową całość.
 Istnieją dwa podstawowe poglądy na omawiany proces:
 • Podejście ekologiczne. Idea ta zakłada, że otoczenie zapewnia nam wszystkie informacje, jakich
 
   potrzebujemy do czucia świata, więc interpretacja czy tworzenie nowych konstruktów jest mało użyteczne. Na przykład kiedy widzę drzewo, dzieje się tak nie dlatego, że zbudowałem je w sposób percepcyjny. Po prostu to ono dostarczyło mi wszystkich informacji niezbędnych do tego, by ujrzeć je takim, jakie jest.
 • Podejście konstrukcjonistyczne. Z tego punktu widzenia percepcja opiera się na wcześniej zdobytej wiedzy oraz informacjach potrzebnych do konstruowania rzeczywistości z fragmentów wrażeń. Nie jesteśmy bowiem pasywnymi odbiorcami danych sensorycznych, lecz sami tworzymy to, co widzimy, słyszymy, smakujemy i czujemy.
 Niezależnie od tego, czy wyznaje się pogląd ekologiczny, czy konstrukcjonistyczny, proces percepcji ma pewne cechy uniwersalne. Jeżeli poznanie zmysłowe polega na wykrywaniu specyficznych rodzajów energii w środowisku, skąd wiemy, które informacje są warte wykrywania i nie stanowią wyłącznie nieistotnego tła? Jak by nie patrzeć, nie jesteśmy w stanie reagować na absolutnie wszystkie przejawy energii sensorycznej krążącej wokół, ponieważ zostalibyśmy przytłoczeni tłumem przechodniów, wyciem wiatru, hukiem ruchu miejskiego i wieloma innymi bodźcami. Na szczęście nasz system percepcyjny potrafi rozróżniać sygnały i przetwarzać tylko te potrzebne.
 Teoria progowa
 Koncepcja progu absolutnego odnosi się do minimalnej energii w otoczeniu, jaką może wykryć system zmysłowy. Każdy z tych układów ma pewien absolutny poziom energii, poniżej którego dany bodziec nie zostaje włączony do procesu percepcji.
 Innym kryterium wykrywania sygnału jest prawo Webera. Określa ono różnicę brzegową, czyli najmniejszą różnicę pomiędzy dwiema wartościami,
  
  jaka może zostać zarejestrowana. Każdy z systemów zmysłowych ma ściśle zdefiniowaną wartość. Reprezentuje ona najmniejszą możliwą do wykrycia różnicę pomiędzy natężeniami odbieranej energii. Bodziec musi przekroczyć tę wartość, aby zostać wykryty, ponieważ w przypadku zbyt małej rozbieżności zostanie po prostu przeoczony. Przykładowo w przypadku jasności wartość brzegowa wynosi około 1/60, co oznacza, że człowiek byłby w stanie (choć z trudem) dostrzec różnicę jasności pomiędzy żarówkami o mocy 60 W i 61 W, gdyby oczywiście ktoś produkował te ostatnie.
 Teoria wykrywania sygnałów
 Kolejna koncepcja to teoria wykrywania sygnałów, która odznacza się nieco większym stopniem komplikacji. Ogromna liczba bodźców jest uznawana za szum tła (na przykład dźwięki dochodzące z otoczenia, gdy jedziemy samochodem). Kiedy więc napotykamy bodziec, nazywany tu sygnałem (na przykład dźwięk radia w samochodzie), musimy go odróżnić od mieszanki wszystkich dźwięków (radio i odgłosy z zewnątrz) i odseparować od dźwięków tła (odgłosy ruchu na ulicy). Dlatego też zwykle zwiększamy głośność dźwięku w chwili, gdy wzrośnie natężenie odgłosów ruchu, aby móc lepiej go słyszeć. Sygnał jest następnie analizowany na podstawie naszej osobistej wrażliwości i kryteriów reakcji. W zależności od tych dwóch czynników, cechujących konkretny system zmysłowy, ludzie mogą poprawnie wykryć bodziec (trafienie), nie wykryć go, gdy występuje (chybienie), wykryć nieistniejący sygnał (fałszywy alarm) albo go nie zauważyć (trafne odrzucenie).
 Aby zrozumieć różnicę kryteriów reakcji, spróbuj sobie wyobrazić, że bierzesz udział w dwóch eksperymentach. Oba polegają na reagowaniu (na przykład wciskaniu przycisku) w chwili, gdy widzisz zapalające się światło. W pierwszym z nich otrzymujesz 100 zł, jeśli poprawnie zareagujesz na zapalenie światła (trafienie), ale tracisz 1
 
  zł, jeżeli wciśniesz przycisk w chwili, gdy światło będzie wyłączone (fałszywy alarm). W drugim eksperymencie sytuacja się odwraca i otrzymujesz 1 zł za każde trafienie, a tracisz 100 zł za fałszywy alarm. Jak sądzisz, czy w obu tych sytuacjach zachowasz się podobnie? Ja na pewno nie. W pierwszym eksperymencie na wszelki wypadek wciskałbym przycisk, nawet gdyby tylko mi się wydawało, że widziałem światło, zaś w drugim robiłbym to wyłącznie w sytuacji, gdy miałbym całkowitą pewność.
 Indywidualne cechy i motywacje określają nasze kryteria reakcji i odgrywają istotną rolę w procesie podejmowania trafnych decyzji. Kiedy więc ludzie myślą, że ich nie słucham, nie jest to moja wina. Nie wykrywam ich sygnałów, ponieważ jedno z moich kryteriów reakcji to sytuacja polegająca na tym, że nie odpowiadam, dopóki rozmówca nie zakończy wypowiedzi. Jestem więc niewinną ofiarą procesu percepcji.
 Organizacja zgodna z zasadami
 System percepcyjny nie jest zwykłym zbiorem prostych, arbitralnych zasad i losowych procesów myślowych. Psychologowie i inni badacze odkryli przez lata wiele zasad kierujących sposobem, w jaki ten układ organizuje wszystkie informacje otrzymywane za pomocą zmysłów.
 • Figura-Tło. Informacja zostaje automatycznie podzielona pomiędzy figurę i tło. Związana z figurą jest oczywista, zaś elementy tła mówią od niej znacznie mniej.
 • Grupowanie. Ta szeroka kategoria zawiera zasady wykorzystywane do określania, czy dany bodziec tworzy grupę z podobnymi bodźcami.
 • Bliskość — bodźce zajmujące zbliżoną przestrzeń są postrzegane jako tworzące grupę.
 
  • Wspólny kierunek — grupowane są bodźce poruszające się w tym samym kierunku i z taką samą prędkością.
 • Ciągłość — bodźce tworzące formę ciągłą zostają połączone w grupę.
 • Podobieństwo — grupowane są podobne rzeczy.
 • Zamknięcie. Zasada ta mówi o skłonności do uzupełniania brakujących informacji w celu skompletowania bodźca. Dobrym przykładem są popularne quizy, dostępne w postaci aplikacji na telefony komórkowe. Należy w nich odgadnąć znane logotypy na podstawie widocznych fragmentów. W takiej sytuacji mózg „dopełnia” znany kształt, dzięki czemu mamy szansę odgadnąć odpowiedź.
 Większość współczesnych psychologów należy do obozu konstrukcjonistów (patrz Ostatni etap — percepcja). Traktują oni zatem percepcję jako proces budowania postrzeganych rzeczy z małych strzępków informacji. Rodzimy się, posiadając pewne zasady organizowania takich fragmentów danych, ale kilka innych czynników może również wpłynąć na sposób, w jaki odbieramy otoczenie.
 Nasze doświadczenia mają bardzo duży wpływ na to, jak postrzegamy poszczególne rzeczy. Koncepcja układu percepcyjnego stara się ująć tę ideę przewidywalności odbierania otoczenia. Kontekst i doświadczenie dostarczają nam wskazówek, dzięki którym jesteśmy w stanie zrozumieć obserwowane zjawiska. Na przykład wyobraźmy sobie, że jadę ulicą i widzę człowieka w mundurze policyjnym stojącego przy oknie czyjegoś samochodu. Zakładam, że funkcjonariusz zatrzymał kierowcę, który złamał przepisy. Oczywiście stróż prawa mógł po prostu pytać o drogę, ale doświadczenie podpowiada mi raczej pierwszy wariant.
 Innym czynnikiem silnie decydującym o tym, jak postrzegamy świat, jest kultura, w której żyjemy. Ten wpływ dobrze ukazuje zadanie
 
  polegające na ułożeniu historyjki z obrazków. Wyobraź sobie, że mam w ręce pięć grafik przedstawiających jakieś wydarzenie. Rysunki rozmieszczone w odpowiedniej kolejności ilustrują pewną historyjkę. Opowieść, którą mógłbym ułożyć ja, może się jednak różnić od opowieści kogoś, kto żyje w innej kulturze. Przypuśćmy, że na obrazkach znajdują się:
 • kobieta niosąca torebkę,
 • płacząca kobieta,
 • mężczyzna podchodzący do kobiety,
 • ta sama kobieta bez torebki.
 Co można z nich ułożyć? Cóż, na przykład opowieść o kobiecie, która jest zła, bo zgubiła torebkę, potem zaś ktoś pomógł ją znaleźć. Historyjka może również dotyczyć kobiety, która płacze ze strachu, bo zbliża się do niej mężczyzna pragnący zabrać jej torebkę. W zależności od kultury i środowiska, w jakich żyję, a także od osobistego doświadczenia na tych samych obrazkach zobaczę dwie całkowicie odmienne opowieści.
  Iluzje i magia
 Złudzenia percepcyjne są jedną z konsekwencji ustalonych zasad organizujących nasz system postrzegania. Możemy widzieć rzeczy, których w istocie tam nie ma, albo dostrzec ruch nieruchomych obiektów.
 Iluzjoniści wykorzystują wspomniane zasady przeciwko nam. Dobrze rozumieją, w jaki sposób działa nasza percepcja, i potrafią stosować tę wiedzę w celu skutecznego wykonywania swoich sztuczek.
 
  Część III
 Myślenie, czucie i działanie
 Pięć błędów dotyczących oceny faktów i podejmowania decyzji: • Kotwiczenie — przykładanie nadmiernej wagi do
 pojedynczej informacji;
 • heurystyka dostępności — przeszacowywanie szans wystąpienia zjawiska, które jest „świeże” w pamięci;
 • potwierdzenie — tendencja do wyszukiwania argumentów potwierdzających założenie;
 • złudzenie gracza — błędne przekonanie, że niezwiązane ze sobą zdarzenia w rzeczywistości wpływają na siebie (na przykład „Od dłuższego czasu przegrywam, więc niedługo muszę wygrać”);
 • iluzja zgodności — nadmierne ufanie danym powtarzalnym, choć mało wiarygodnym.
    W tej części...
 • Otworzymy się na treści samych myśli, jak i procesy myślenia, nazywane przez psychologów poznaniem.
 • W wyniku dyskusji o komunikacji, języku, inteligencji i innych teoriach dowiemy się, co oznacza bycie bystrą osobą.
 • Przeczytamy o emocjach i motywacjach — miłości, wściekłości i całej reszcie.
 
    • Sprawdzimy, jak działa uczenie się. W tym celu przypomnimy sobie klasyczne eksperymenty Pawłowa i teorię warunkowania.
  
  Rozdział 6. Myśl i mowa
 W tym rozdziale:
 • Pomyślimy o myśleniu.
 • Włączymy umysłowy komputer.
 • Przetworzymy idee.
 • Zrozumiemy pamięć.
 • Opanujemy proces decyzyjny.
 • Dowiemy się czegoś o inteligencji.
 • Zrozumiemy język.
 Zanim opowiem o złożonych psychologicznych kwestiach związanych z myśleniem, pozwól, że przedstawię Ci pewien mały eksperyment. Na początek wyobraź sobie, że leżysz w swoim łóżku, dopiero co wybudziwszy się z dobrego, głębokiego snu. Wyłączasz budzik, wstajesz i idziesz do łazienki. W tym momencie zaczyna robić się dziwnie. Po dotarciu do łazienki zapominasz, co właściwie w niej robisz. Teoretycznie wiadomo, po co ktoś tam idzie zaraz po obudzeniu, ale załóżmy, że Ty o tym zapomniałeś. Stoisz więc w środku i zastanawiasz się, gdzie jesteś. Nic nie wygląda znajomo, a wokół Ciebie znajduje się mnóstwo dziwnych kształtów, rzeczy, świateł i dźwięków. Patrzysz na jeden z
    
  przedmiotów odbijających widok czegoś, ale nie masz pojęcia, co tak właściwie widzisz. Ogarnia Cię poczucie zagubienia, zmieszania i dezorientacji. Twój umysł wydaje się całkowicie pusty. Nie masz nawet pojęcia, jak wezwać pomoc. Nie umiesz wyjść. Co robisz?
 Powyższy przykład może wydawać Ci się nieco dziwaczny albo przynajmniej mocno abstrakcyjny, ale nie jest tak bez przyczyny. Sytuacja, owszem, byłaby bardzo dziwna. Co by się stało, gdyby człowiek stracił zdolność myślenia? Sytuacja w łazience dość dobrze oddaje ten problem. Nie można rozpoznać przedmiotów. Nie da się ich w żaden sposób nazwać. Nie można się komunikować. Człowiek jest wtedy w poważnych tarapatach, ponieważ nie wie nawet, jak skorzystać z łazienki.
 W niniejszym rozdziale opiszę koncepcje myślenia (poznania) i języka, a także ich elementów składowych, takich jak uwaga, pamięć, podejmowanie decyzji, inteligencja, język (obejmujący mowę i języki niewerbalne, takie jak na przykład język migowy) oraz rozumienie.
 Co masz na myśli?
 Czym w zasadzie jest myśl? W dalszej części rozdziału poproszę Cię o przeanalizowanie własnego procesu myślowego, więc dobrze byłoby wcześniej wiedzieć, co się właściwie analizuje. W psychologii myślenie, czy też procesy myślowe, nazywa się poznaniem lub procesami poznawczymi. Zalicza się do nich umysłowe przetwarzanie informacji, takie jak zapamiętywanie, rozumowanie, rozwiązywanie problemów, konceptualizacja i wyobrażenia.
 Studiowanie myślenia jest dość trudne. Dlaczego? Bo ciężko je zobaczyć! Gdybym otworzył Twoją czaszkę i zajrzał do środka, czy ujrzałbym myślenie? Skądże! Jedyne, co bym zobaczył, to pofałdowany, szaroróżowy organ (czyli mózg). We wczesnych latach
 
  badań nad myśleniem psychologowie prosili uczestników o introspekcję, czyli obserwowanie i opisywanie wewnętrznych doświadczeń. Każdy z badanych dostawał proste zadanie matematyczne. Podczas rozwiązywania go miał głośno opowiadać. Tego typu badania miały na celu uchwycenie poszczególnych kroków procesu myślowego. Nie zapominaj przy tym, że duża część myślenia odbywa się poza kontrolą świadomości. W takim przypadku introspekcja nie zdałaby się na wiele.
 Spróbuj zrobić to samodzielnie! Weź kartkę papieru i ołówek. Następnie rozwiąż poniższe zadanie matematyczne. Zapisuj każdy element procesu liczenia:
 47 876 + 23 989
 Prawidłowa odpowiedź to 71 865. Nie przejmuj się, jeżeli wynik, który uzyskałeś, jest inny. Ćwiczenie nie polega bowiem na testowaniu zdolności matematycznych. Prawdę mówiąc, jeżeli rezultat jest nieprawidłowy, introspekcja może pomóc stwierdzić, w którym miejscu wystąpił błąd. Przejrzyj więc wszystkie kroki jeszcze raz, aby rozwiązać problem.
 Właśnie zakończyliśmy eksperyment psychologiczny. Nic a nic nie bolało, prawda?
 Teraz wyobraź sobie, jak trudno byłoby wykorzystać introspekcję do przeanalizowania wszystkich myśli. Właściwie to niemożliwe. Psychologowie nie korzystają z introspekcji m.in. dlatego, że jest ona narzędziem zbyt prostym i niepozwalającym uchwycić złożonych procesów poznawczych. Obecnie umysł bada się za pomocą modeli komputerowych i innych skomplikowanych metod. Ich głównym zadaniem jest stworzenie systemów, które będą naśladować ludzki sposób myślenia.
 Podłącz się do komputera
  
  Badanie mechanizmów ludzkiego rozumowania interesowało uczonych już od starożytności. Zagadnieniem tym zajmowali się m.in. Arystoteles i Kartezjusz. Wielu badaczy próbowało przedstawić myślenie za pomocą różnych metafor. Umysł porównywano zatem do silnika parowego, mechanizmu zegarowego, a nawet do komputera. W niniejszej sekcji przedstawię współczesną koncepcję. Zgodnie z nią umysł i myślenie są traktowane jako przetwarzanie danych, w którym manipulowanie reprezentacji informacji odbywa się tak jak w procesie myślowym.
 Przetwarzanie danych
 Kiedy na świecie pojawiły się pierwsze komputery, psychologowie i inni badacze zaczęli przyglądać się bliżej metodom działania tych urządzeń w nadziei, że pomoże to poznać sposób funkcjonowania ludzkiego mózgu. Pomysł ten okazał się strzałem w dziesiątkę. Badania pozwoliły na opracowanie tzw. obliczeniowo- reprezentacyjnego modelu umysłu (i myślenia), który jest jednocześnie bardzo prosty i niezwykle przydatny. Zgodnie z nim umysł i wszystkie jego złożone procesy, takie jak postrzeganie, myślenie lub rozwiązywanie problemów, są w rzeczywistości elementami składowymi jednej wielkiej „maszyny”. Jej główne zadanie polega na przetwarzaniu informacji.
 Proces ten sprowadza się przede wszystkim do manipulowania symbolami zgodnie z pewnymi ustalonymi regułami przekształcania jednych znaków w inne. Za przykład niech posłuży następujące przyporządkowanie liter Ł, W, S, A i O kolejnym cyfrom:
 Ł= 1 W= 2 S =3 A =4 O =5
 
  W takim układzie wyraz „słowa” będzie reprezentowany przez ciąg „31524”, zaś „włosa” — przez ciąg „21534”. Przekształcenie takie jest właśnie przetwarzaniem danych. Mózg, jako „urządzenie” dokonujące tego typu operacji, zamienia jeden rodzaj informacji (na przykład fale świetlne lub poszczególne litery wyrazu „słowa”) na inne rodzaje informacji (jak choćby impulsy nerwowe lub ciągi cyfr, jak w przykładzie powyżej).
 Reprezentacja
 Przetwarzanie informacji wykonywane jest na reprezentacjach umysłowych, które stanowią pojawiający się w mózgu symbol konkretnego bodźca (na przykład drzewa). Na potrzeby niniejszej książki będę stosować słowo „symbol” w bardzo potocznym sensie, a więc jako coś zastępujące inną rzecz. Za przykład weźmy drzewo. Jego widok będzie symbolizowany w mózgu przez aktywację konkretnych neuronów.
 Usiądź wygodnie i przywołaj wizję różowej róży. Wyobraź sobie ten obraz jak najdokładniej, spróbuj zwizualizować zieloną łodygę i liście, różowe płatki, kolce i pozostałe części kwiatu. Postaraj się o jak największą liczbę szczegółów. Jeżeli ktoś wszedłby teraz do pokoju i zapytał, czy znajduje się w nim róża, to co byś odpowiedział? Gdyby kwiatu nie było, odparłbyś: „Nie”. Ale mimo to róża tam jest, choć tylko w Twoim umyśle. Gdybym więc rozciął Twój mózg, to czy mógłbym zobaczyć ów kwiat? Oczywiście, że nie! Róża „istnieje” wyłącznie jako symboliczna reprezentacja w umyśle.
 Myślenie składa się z symboli reprezentujących informacje o świecie i istniejących w nim rzeczach oraz z przeprowadzanych na nich operacji mentalnych. Działalność umysłowa polega na łączeniu, dzieleniu i zmianie symboli w bardziej złożone szeregi, mające określone znaczenie. Weźmy jako przykład słowo „lampa”. Po
  
  przestawieniu tworzących je liter uzyskamy słowo „palma”, oznaczające inną rzecz, której reprezentacja jest zupełnie odmienną formą myśli. Mam nadzieję, że udało Ci się zauważyć, że nawet tak prosty system jak alfabet może być podstawą niemalże nieskończonej liczby symboli czy reprezentacji o różnorodnych znaczeniach.
  Wyzwanie Turinga
 Alan Turing (1912 – 1954), brytyjski matematyk i informatyk, który wsławił się m.in. pomocą w łamaniu kodów niemieckiej maszyny szyfrującej Enigma w czasie II wojny światowej, jest pomysłodawcą tzw. testu Turinga. W jego czasach popularna była gra salonowa polegająca na umieszczeniu za zasłoną kobiety i mężczyzny. Pozostali uczestnicy zabawy mogli się z nimi komunikować za pomocą napisanych na maszynie kartek. Zadaniem graczy było odgadnięcie, za którą zasłoną znajduje się mężczyzna, a za którą kobieta, wyłącznie na podstawie ich odpowiedzi na zadawane pytania. Turing zmodyfikował zasady gry — zamienił mężczyznę i kobietę na człowieka i komputer.
 Omawiany test zakłada, że jeżeli ludzie nie będą w stanie stwierdzić na podstawie odpowiedzi, czy rozmawiają z człowiekiem, czy z maszyną, dany komputer można uznać za inteligentny. Innymi słowy, urządzenie byłoby w stanie dokonać „reprezentacji” ludzkiego umysłu w sposób dla siebie charakterystyczny, na przykład za pośrednictwem architektury sprzętowej bądź języka programowania. Test Turinga obrazuje mechanizm przetwarzania symboli lub reprezentacji i stanowi analogię tego, w jaki sposób mózg człowieka może przetwarzać symbole i tworzyć mentalne reprezentacje otaczającego go świata.
 Skąd biorą się wszystkie te symbole? Otóż powstają w wyniku obserwacji świata. Kiedy widzę różę i o niej myślę, w moim umyśle pojawia się odpowiednia reprezentacja symboliczna. Na potrzeby niniejszej książki będę definiował myślenie następująco: jest to
 
  przetwarzanie informacji rozumianych jako operacje na reprezentacjach pojawiających w mózgu.
 Przetwarzanie informacji
 Przetwarzanie informacji w umyśle dzieli się na następujące etapy:
 1. Informacja o bodźcu płynąca z narządów zmysłu dociera do umysłu (po raz pierwszy widzisz tańczącego Michaela Jacksona).
 2. Analizowane jest znaczenie tej informacji (mózg myśli: „Ale odjechany taniec”).
 3. Generowane są różne możliwe odpowiedzi (umysł stara się zrozumieć, w jaki sposób Jackson osiąga taki efekt).
 4. Odpowiedź zostaje sformułowana i jest testowana na okoliczność sprzężenia zwrotnego (zdejmujesz buty i próbujesz powtórzyć taniec na podłodze w kuchni).
 Te podstawowe mechanizmy myślenia nazywane są czasami architekturą myśli. Definiują one też zasady rozumowania i wymagają następujących komponentów:
 • Informacja wejściowa — dane sensoryczne odbierane ze świata lub pochodzące prosto z umysłu.
 • Pamięć — system niezbędny do gromadzenia wiedzy. Informacje na temat świata są zgromadzone w umyśle i pamięci. Znajdują się tam daty urodzin, nazwiska i inne szczegóły.
 • Operacje — zasady określające sposób wykorzystywania informacji zgromadzonych w pamięci (na przykład rozumowanie, rozwiązywanie problemów lub analiza logiczna). Dobrym przykładem jest liczenie. Jeżeli mam w pamięci sto liczb i staję przed problemem matematycznym, operacje pomagają mi go rozwiązać.
 
  • Informacje wyjściowe — „programy” działania. Ich zadaniem jest informowanie pozostałej części umysłu i ciała, co robić po zakończeniu operacji myślowych.
 Badanie działania umysłu
 Jerry Fodor (ur. 1935), filozof amerykański (jakże to, czyżbym zamierzał uwzględnić tu opinię kogoś, kto nie jest psychologiem? Toż to herezja!), zaproponował koncepcję umysłu rozumianego jako złożony system przetwarzania danych, podzielony na różne moduły, które wykonują ściśle określone operacje. Przykładami mogą być moduł uwagi lub moduł rozwiązywania problemów. W poniższych sekcjach postaram się opisać najważniejsze operacje zachodzące w umyśle. Należą do nich uwaga, pamięć, tworzenie koncepcji i rozwiązywanie problemów.
 Skupianie uwagi
 Głupi i głupszy (1994) to jeden z moich ulubionych filmów. Szczególnie podoba mi się w nim scena, w której Harry (Jeff Daniels) opowiada Lloydowi (Jim Carrey) o tym, jak w liceum zerwała z nim dziewczyna.
 Mówi mianowicie, że rzuciła go dlatego, że chyba nie zwracał uwagi na to, co ona ma mu do powiedzenia, ale nie jest pewien, o co tak naprawdę poszło, bo nie słuchał jej zbyt uważnie.
 Uwaga to jeden z najbardziej podstawowych i najważniejszych procesów umysłowych. Świat jest bowiem wielkim kalejdoskopem kolorów, dźwięków, ruchów, błysków, obiektów i innych ustawicznie zmieniających się elementów. Nie da się postrzegać wszystkich naraz, więc musimy w jakiś sposób zawęzić pole percepcji. Jak jednak możemy tego dokonać?
 Uwaga, będąca częścią procesu przetwarzania informacji, jest definiowana jako proces poznawczy
 
   polegający na wybieraniu z otoczenia bodźców oraz danych do dalszego przetwarzania przy jednoczesnym odrzucaniu innych. W naszym otoczeniu znajduje się bowiem tak wiele informacji, że skuteczne przetwarzanie ich wymaga uprzedniej selekcji.
 Psychologowie Daniel Simons i Christopher Chabris przeprowadzili znany eksperyment poświęcony uwadze. Prosili oni mianowicie badanych, aby obejrzeli krótki film pokazujący ludzi rzucających do siebie piłkę do koszykówki. Mieli przy tym liczyć kolejne podania. W połowie nagrania w kadr wchodził człowiek w stroju goryla, bębnił się pięściami w pierś, po czym wychodził. Kiedy badacze zapytali uczestników eksperymentu o to, czy zauważyli coś nietypowego, 50% z nich nie miało pojęcia o tym, że na filmie pojawił się niespodziewany gość. Jak widać, silne skupienie na jakiejś czynności skutecznie utrudnia dostrzeganie zjawisk niezwiązanych z przedmiotem koncentracji (zjawisko to czasem nazywa się ślepotą z nieuwagi). Zasada ta leży u podstaw skutecznych w większości pokazów prestidigitatorskich. Cóż, nie wierzę w to, że David Copperfield dysponuje mocami magicznymi, ale cenię jego zdolność do manipulowania uwagą widzów!
 Istnieją dwa rodzaje procesów uwagi:
 • uwaga skupiona – koncentracja na jednym przedmiocie przy całkowitym ignorowaniu innych;
 • uwaga podzielona – skupienie na dwóch lub trzech czynnościach jednocześnie.
 Psycholog David Broadbent opracował poznawczy model uwagi, w którym scharakteryzował ją jako kanał o ograniczonej przepustowości, przez który przechodzą wszystkie dostarczane informacje. W pierwszej kolejności przetwarzane są dane sensoryczne (z ośrodków zmysłów), następnie zaś semantyczne (określające znaczenie). Podstawą modelu Broadbenta było
 
  założenie, że informacje muszą zostać przepuszczone przez filtr uwagi, zanim możliwe będzie ich dalsze przetwarzanie.
 Model ten nie daje niestety pełnego wyjaśnienia. Dlatego też opracowano inne koncepcje uwagi. Jedno z badań pozwoliło odkryć tzw. efekt cocktail party, stojący w opozycji do teorii Broadbenta. Polega on na tym, że większość osób jest w stanie usłyszeć swoje imię wypowiadane na drugim końcu pokoju, nawet jeżeli w danej chwili zajmuje się rozmową. Obserwacja ta pozwala założyć, że umysł reaguje przede wszystkim na bodźce, jakie uważa za istotne.
 Eksperymenty psychologów poznawczych pomogły w zdefiniowaniu uwagi jako procesu dynamicznego, w którym podział na elementy zatrzymywane i dopuszczane do dalszego przetwarzania odbywa się jednocześnie. Teoria poszukiwania sterowanego zakłada z kolei dynamiczny model uwagi. A zatem poszukiwanie pożądanych elementów jest kierowane nieuświadamianą informacją pochodzącą z poprzednich wyszukiwań bądź z świadomie przetwarzanych danych. W tym przypadku zakłada się, że proces selekcji ma charakter bardziej aktywny i świadomy niż bierny, jak w teorii Broadbenta.
 Pamięć — podobno najważniejsza
 Myślenie opiera się na operowaniu symbolami umysłowymi przechowywanymi jako koncepcje, czyli reprezentacje obiektów spotykanych w świecie zewnętrznym. Gdzie są one gromadzone? Oczywiście w pamięci!
 Działanie pamięci można dobrze objaśnić na przykładzie banku. Wyobraź sobie zatem swój bank. Większość z nas posiada rachunek rozliczeniowy, ale wiemy też, że istnieją inne rodzaje rachunków, z których każdy działa na nieco innych zasadach. Ogólnie rzecz biorąc, banki przechowują i zabezpieczają nasze pieniądze, jednocześnie używając ich dla swoich celów. Rachunki rozliczeniowe służą do codziennego korzystania z posiadanych środków, zaś rachunki oszczędnościowe są wykorzystywane do oszczędzania
 
  przez dłuższy okres. Nasza pamięć również „magazynuje” informacje na wiele różnych sposobów.
 Istnieją trzy osobne stadia przechowywania danych w umyśle: pamięć sensoryczna, pamięć krótkotrwała i pamięć długotrwała.
 Pamięć sensoryczna
 Pamięć sensoryczna przechowuje informacje napływające bezpośrednio z narządów zmysłów. Spróbuj popatrzeć przez chwilę na słońce, a następnie zamknij oczy i odwróć wzrok. Obraz słońca jeszcze przez chwilę istniał w Twoim umyśle. Powidok taki jest wynikiem działania pamięci ikonicznej (analogiczne zjawisko w odniesieniu do dźwięku nosi nazwę pamięci echoicznej). Fenomen ten zachodzi na tyle szybko, że bywa uznawany za element procesu postrzegania (więcej informacji o postrzeganiu znajdziesz w rozdziale 5.), ale w rzeczywistości stanowi jeden z aspektów działania pamięci.
 Pamięć krótkotrwała
 Pamięć krótkotrwała (PK) zawiera informacje, które są w danej chwili dostępne świadomości. Przykładami mogą być: światło odbijające się od strony w książce, czytane słowa, burczenie w brzuchu czy odgłosy ulicy za oknem. Informacje niedostępne świadomości mogą być umieszczone w pamięci długotrwałej lub po prostu zostać zapomniane.
 Jak wiele danych jest w stanie pomieścić PK? Ogólnie uznaje się, że przeciętnie siedem elementów przy odchyleniu standardowym wynoszącym dwa. Zasada ta zwana jest czasem „zasadą magicznej siódemki” lub pojemnością PK.
 Czy to oznacza, że w PK można umieścić wyłącznie siedem słów, siedem liczb czy siedem innych obiektów? Niekoniecznie. Dzięki procesowi zwanemu porcjowaniem jesteśmy w stanie zapamiętać znacznie więcej. Klasyczny przykład stanowi wykorzystanie mnemotechniki. Polega ono na rozkładaniu dużych porcji informacji na wiele drobnych czynników. Dzięki temu łatwiej je zapamiętać.
 
   Oto proste narzędzie mnemotechniczne. Jeżeli masz listę obiektów do zapamiętania, ułóż łatwe do zapamiętania zdanie z pierwszych liter każdego z nich. Sam ze szkoły pamiętam następujące: „Ostrożnie, Bycie Astronomem Faktycznie Grozi Kalectwem Mózgu”. Wiesz, co oznacza to zdanie? Ci, którzy pamiętają coś z zajęć z astronomii, zapewne zauważyli, że pierwsze litery wyrazów tworzą ciąg zgodny z szeregiem oznaczeń jasności gwiazdowych (OBAFGKM).
 Informacje są przechowywane w PK około 18 sekund. Czas ten można wydłużyć wyłącznie poprzez utrwalanie wiadomości, czyli ciągłe powtarzanie (w myślach bądź na głos) treści, która nadal znajduje się w pamięci krótkotrwałej. To dość skuteczna metoda, choć nie tak dobra jak wymagające więcej wysiłku stosowanie techniki mnemotechnicznej, na przykład opisanej powyżej.
 Pamięć długotrwała
 Jeżeli informacje w PK będą powtarzane odpowiednio długo, po pewnym czasie trafią do magazynu pamięci długotrwałej (PD). Taki efekt pozwalają osiągnąć:
 • Okazjonalne powtórki. Przenoszenie danych z PK poprzez mechaniczne powtarzanie do chwili, aż znajdą się w pamięci długotrwałej.
 • Szczegółowe powtórki. Umysłowe przetwarzanie i rozwijanie informacji. W efekcie zostaje ona zintegrowana z danymi przechowywanymi w pamięci. Dużo łatwiej przypomnieć sobie informację, która ma konkretne znaczenie i wiąże się z czymś, co już wiemy.
 Im intensywniej przetwarzasz daną informację, wiążąc ją z innymi znanymi sobie faktami, tym lepiej jesteś w stanie ją zapamiętać.
 
   PD dzieli się na trzy podstawowe rodzaje. Oto one:
 • Pamięć epizodyczna. Przechowuje informacje o wyjątkowych zjawiskach i sytuacjach dostępnych wyłącznie naszemu doświadczeniu (urodziny, daty ślubu, ukończenie uczelni, wypadki samochodowe itp.).
 • Pamięć semantyczna. Zawiera dane dotyczące faktów — daty ważnych świąt, imię i nazwisko obecnego prezydenta czy własny numer PESEL.
 • Pamięć proceduralna. Przechowuje takie informacje, jak sposób jeżdżenia na rowerze, rozwiązywania zadań matematycznych czy sznurowania butów.
 Teoretycznie rozmiar i trwałość PD są nieograniczone, ponieważ naukowcy nie odkryli jeszcze sposobu, w który mogliby ją zmierzyć. Wystarczy zatem pamiętać, że pojemność jest wystarczająco duża, by zapamiętać wszystko, co trzeba. To dość dziwne, zważywszy na fakt, ile informacji zapominamy. Jeżeli wszystko zostało zachowane, to dlaczego pewnych rzeczy nie jesteśmy w stanie sobie przypomnieć?
 Zapominanie informacji przechowywanych w PD polega raczej na niemożności ich przywołania, a nie na faktycznej utracie danych. Istnieją dwa zasadnicze problemy z dostępem do pamięci. W obu przypadkach przyczyną jest oddziaływanie innych danych.
 • Interferencja retroaktywna. Polega na kłopotach z przypominaniem sobie starszych informacji, ponieważ wciąż pojawiają się nowe.
 
  • Interferencja proaktywna. Polega na trudności z przypominaniem sobie nowych danych, ponieważ na ich drodze pojawiają się te zapamiętane wcześniej.
 Kiedy więc przy najbliższej okazji będziesz oglądać ulubiony serial, postaraj się zapamiętać szczegóły pierwszych 10 – 12 minut, środkowych 10 – 12 minut i końcowych 10 – 12 minut. Albo po najbliższym wykładzie spróbuj przypomnieć sobie, co wykładowca mówił na początku, w środku i pod koniec wystąpienia. Możesz wtedy doświadczyć czegoś, co psychologowie nazywają efektem pozycyjnym. Polega ona na tym, że łatwiej jest zapamiętać początek i koniec jakiegoś zdarzenia niż jego środek. Dlaczego tak się dzieje?
  Zapomnij!
 Czy kiedykolwiek ktoś Ci mówił, żeby o czymś po prostu zapomnieć? Powiem tak: spróbuj zapomnieć o żółtym serze. Podziałało? Czy udało Ci się zapomnieć albo nie myśleć o tym produkcie? Paradoks porady „zapomnij o...” polega na tym, że dopóki o czymś myślimy, nie jesteśmy w stanie o tym zapomnieć. Zapomnij więc o tej nieskutecznej radzie. Jeżeli chcesz o czymś zapomnieć, na pewno nie trzeba Ci o tym przypominać!
   Efekt pozycyjny spowodowany jest tym, że informacja z początku wykładu na ogół zostaje umieszczona w pamięci długotrwałej z racji mijającego czasu. Dane z końca zajęć przebywają zaś w pamięci krótkotrwałej, ponieważ są nowe. A informacje ze środka? Cóż, po prostu znikły.
 Konceptualizacja
 Kiedy ostatni raz zdarzyło Ci się wyjść gdzieś z przyjaciółmi, aby po prostu porozmawiać? Czy poszliście do kawiarni? Czy
 
  rozmawialiście o ostatnich romansach i Twoich nieudanych związkach? Czy dyskutowaliście o polityce lub pogodzie? W zasadzie temat nie ma znaczenia, ponieważ i tak rozmawialiście o koncepcjach.
 Koncepcja to idea lub myśl reprezentująca zespół związanych z nią przemyśleń. „Romans” jest koncepcją. „Związek” jest koncepcją. „Polityka” jest koncepcją. „Pogoda” jest koncepcją. Pamiętaj, że w procesie przetwarzania systemu myśli koncepcje są reprezentowane przez symbole. W jaki sposób się tam dostały? Uczymy się ich. Koncepcje są generowane i formowane. Jeśli pewne obiekty mają wspólne cechy, reprezentują identyczną ideę. Niektóre koncepcje są dobrze zdefiniowane, inne zaś gorzej.
 Przyjrzyj się poniższym wyrazom: ogon, sierść, zęby, cztery nogi.
 Co one opisują? Może to być kot, pies, lew lub niedźwiedź. Prawdę mówiąc, nie da się tego określić na podstawie tych czterech słów. Brakuje pewnych kluczowych szczegółów, które jasno i wyraźnie definiowałyby koncepcję i oddzielały ją od innych idei.
 Teraz przyjrzyj się następującym słowom: ogon, sierść, zęby, cztery nogi, szczeka.
 Jakie zwierzę zostało opisane? Prawie na pewno chodzi o psa. Czemu? Koty, lwy i niedźwiedzie nie szczekają. Słowo „szczeka” dokładnie identyfikuje koncepcję „psa”, więc stanowi jego cechę dystynktywną. Ten element jest niezbędny w zbiorze cech, aby ten mógł zostać rozpoznany jako przykład konkretnej koncepcji. Popatrz teraz na poniższe wyrażenia:
 pióra, dziób, jaja, latanie.
  
  Co opisują te słowa? Chwileczkę... Czy nie istnieją dwa gatunki ptaków nielotów, czyli strusie i pingwiny? Co z nimi? Nie latają, ale wciąż są ptakami. Z tego powodu zdolność latania nie stanowi cechy dystynktywnej. Zwierzę nie musi bowiem jej posiadać, aby być zaliczone w poczet ptaków. To cecha, którą posiada większość osobników danej grupy, ale nie wszystkie. Latanie jest zatem dla ptaków cechą charakterystyczną. Oznacza to, że posiada ją większość przedstawicieli grupy, lecz nie wszystkie.
 Pomyśl teraz o krześle. Spróbuj je sobie wyobrazić, przedstawić. Teraz opisz to wymyślone krzesło (najlepiej komuś, bo widok człowieka opowiadającego samemu sobie o wyimaginowanym meblu wydaje się dość niepokojący). Najprawdopodobniej jest ono drewniane, ma cztery nogi, prostokątne lub kwadratowe siedzisko oraz oparcie zbudowane z dwóch pionowych elementów, pomiędzy którymi umieszczono kilka poziomych. Tak wygląda typowe krzesło. Jest powszechne. Prawdę mówiąc, można uznać je za prototyp krzesła. Prototyp to najbardziej typowy przedstawiciel określonej kategorii obiektów bądź zjawisk. Jest kwintesencją koncepcji przedstawianego elementu.
 Na wczesnym etapie rozwoju atrybuty kategorii są rozbudowywane poprzez stopniowe dołączanie do nich kolejnych prostych cech, które następnie łączą się w większe jednostki. Dzieje się tak do momentu, aż koncepcyjna sieć informacji o obiektach w Twoim świecie urośnie do gigantycznych rozmiarów. Wszyscy jednak wiemy, że nasze myślenie bywa bardziej złożone niż rozumienie poszczególnych słów. Niedługo później zaczynamy więc łączyć
  
  koncepcje oparte na słowie w koncepcje zdaniowe, te zaś razem tworzą koncepcje opisywane przez całe akapity itd. Przyjrzyj się temu procesowi, który nieustannie się rozbudowuje.
 Popatrz teraz na poniższy przykład procesu, który nadbudowuje kolejne warstwy przetwarzania:
 • Propozycja: „Wojna jest piekłem” to przykład dwóch koncepcji: „wojny” i „piekła” oraz ich związku.
 • Model umysłowy: człowiek buduje modele umysłowe, unifikując różne propozycje, aby ułatwić sobie zrozumienie, w jaki sposób poszczególne elementy łączą się ze sobą. Oto przykład:
 • Wojna jest piekłem.
 • Druga wojna światowa była wojną.
 • Druga wojna światowa była piekłem.
 • Schemat: Schematy to podstawowe jednostki zrozumienia reprezentujące świat. Stanowią wynik organizowania modeli umysłowych w większe grupy. Przykład może wyglądać następująco: „Część żołnierzy walczących podczas drugiej wojny światowej doznało urazów psychicznych. Niektórzy ludzie wierzą, że było to wywołane samą naturą wojny. Część mówi nawet, że wojna jest piekłem”.
 Innym przykładem niech będzie koncepcja „książki”. Połącz ją teraz z inną ideą, taką jak czytanie. Następnie dodaj do nich jeszcze jedną, na przykład bibliotekę. W ten sposób otrzymujesz trzy związane ze sobą koncepcje: książki, czytania i biblioteki. Mogą one pomóc stworzyć propozycję studiowania (przeciwstawianego czytaniu dla przyjemności). Studiowanie może z kolei zostać włączone w skład większych podziałów czy schematów, takich jak szkoła lub uczęszczanie do szkoły.
 
  Koncepcje są tworzone z cech występujących wspólnie w danym doświadczeniu i reprezentują idee we wzajemnych relacjach. Oznacza to, że aby zrozumieć, pojąć lub opanować znaczenie koncepcji, umysł reprezentatywny musi odwołać się do innych koncepcji.
 Każdy, kto często przebywa z dziećmi, wie, jak ciężko jest wyjaśnić pewne koncepcje lub pojęcia maluchom. Nie potrafią one bowiem odnieść zasłyszanych słów do posiadanej już wiedzy.
 Dziecko: Co to jest komputer?
 Rodzic: Komputer to... eee... hmmm... taki telewizor... ale...
 hm... można na nim pisać.
 Dziecko: Co to znaczy „pisać”? Teraz rozumiesz?
 Niektórzy kognitywiści i psychologowie znaleźli sposób na wydostanie się z tej pułapki. Zasugerowali mianowicie, że wszystkie koncepcje są wrodzone. Jednym z najciekawszych i owocnych podejść do tego problemu okazały się teorie poznania wrodzonego (PW) i symulacji wrodzonej (SW).
 U podstaw PW i SW leży założenie mówiące, że umysł człowieka rozumie lub pojmuje koncepcje za sprawą pewnej symulacji. Wykorzystuje ona motoryczne i percepcyjne elementy mózgu w celu stworzenia reprezentacji doświadczenia. Symulacja taka pozwala pojąć koncepcję, ponieważ ludzie rozumieją idee poprzez odniesienie do związanych z nimi wrażeń cielesnych.
 Sięgasz wyżej, niż możesz.
 To było jak wymierzenie policzka.
 To doświadczenie otworzyło mi oczy.
 Powyższe wyrażenia dobrze oddają ideę PW i SW. Ich znaczenie staje się jasne w kontekście tworzących je doświadczeń cielesnych, zmysłowych i motorycznych. Jeżeli zatem chcę pojąć coś nowego, korzystam z wymienionych wyżej doświadczeń. Przykładowo
 
  rozumiem znaczenie stwierdzenia „doświadczenie otwierające oczy”, ponieważ nieraz otwierałem oczy i wiem, co się w takiej chwili dzieje.
 Co ciekawe, zwolennicy PW/SW twierdzą, że obszary mózgu odpowiedzialne za faktyczne otwieranie oczu, poruszanie rękami bądź postrzeganie wschodu słońca są dokładnie tymi samymi, które pozwalają skonceptualizować sens wyrażeń takich jak „doświadczenie otwierające oczy”. Teoria poznania wrodzonego i symulacji wrodzonej jest wciąż młoda, ale wydaje się bardzo obiecująca, dlatego też interesuje wielu współczesnych badaczy.
 Podejmowanie decyzji
 Skręcić w lewo i spóźnić się pięć minut czy skręcić w prawo i mieć nadzieję, że przyjedzie się na czas, chociaż równie dobrze można tam trafić na korek i spóźnić się 20 minut? Wiele osób staje przed takimi dylematami w drodze do pracy. Każdego dnia zastanawiamy się, jak przybyć do niej punktualnie, a jednocześnie skrócić czas podróży do minimum i przeżyć jak najmniej stresu. Jest to zatem problem, który należy rozwiązać. W tym celu trzeba podjąć decyzję. Czasami robimy to w sposób racjonalny, czasami nie.
 Każdego dnia rozwiązujemy wiele problemów, podejmując przy tym setki, jeśli nie tysiące decyzji. Istnieje nawet zjawisko noszące nazwę „zmęczenia decyzyjnego”, które polega na wyczerpaniu nadmierną liczbą dokonywanych wyborów w danym czasie. Niekiedy są to decyzję pomiędzy życiem a śmiercią i faktycznie, wiążą się z ogromnym obciążeniem. Jednak nawet małe, codzienne wybory wyczerpują, jeżeli jest ich zbyt wiele.
 Podejmowanie decyzji to akt wyboru jednej z dostępnych możliwości działania na podstawie danych strategii i kryteriów. Badania poświęcone temu zagadnieniu to szeroka, multidyscyplinarna dziedzina, czerpiąca z ekonomii, politologii, informatyki, zarządzania i marketingu. Oczywiście zawsze można też podejmować decyzje za pomocą rzutu monetą. Ja czasami tak robię.
 
  Pracowałem kiedyś w miejscu, gdzie najważniejszym wyborem dokonywanym przez pracowników było wskazywanie lokalu, do którego mieliśmy pójść na lunch. W tym celu kręciliśmy kołem z wypisanymi nazwami restauracji i szliśmy do lokalu, na jakim się ono zatrzymało. Przynajmniej w teorii. Często bowiem dyskutowaliśmy o wyniku losowania i ostatecznie decydowaliśmy, że pójdziemy w inne miejsce, gdyż w jednym było dla nas za drogo, a w drugim serwowano to, co niektórzy jedli poprzedniego dnia. Historia ta uwydatnia jeden z podstawowych faktów związanych z dokonywaniem wyborów: ludzie mogą to robić na wiele różnych sposobów, prezentując rozmaite podejścia.
 Wybór
 Rzut monetą stanowi pewny sposób wyboru jednej z możliwości. Nie jest to jednak proces poznawczy. Uzależniając swoją decyzję od rzutu, zdajemy się na los. De facto więc nie dokonujemy wyboru. Ludzie decydują się jednak na różne opcje, korzystając z procesów takich jak intuicyjne podejmowanie decyzji. Oznacza ono wybór możliwości najlepiej znanych, najprostszych bądź w inny sposób preferowanych. Jestem pewien, że obserwujesz takie zachowanie także u siebie, chociaż czasami decydowanie się na wspomniane opcje to nie najlepsze rozwiązanie. Przypomnij sobie, kiedy ostatni raz zdarzyło ci się zjeść za dużo, co poskutkowało pewnymi dolegliwościami.
 Decyzje można również podejmować na podstawie dowodów empirycznych, poprzez metodę prób i błędów, eksperyment, szacowanie, doświadczenie bądź konsultację z ekspertem. Recenzje w pismach fachowych dostarczają danych doświadczalnych, które pomagają w wyborze sprzętu kuchennego bądź kosmetyków.
 Jeżeli musisz podjąć wiele decyzji w krótkim czasie, rozważ zastosowanie jednej z heurystyk, czyli swego rodzaju skrótu opartego na pewnych zasadach i stwierdzeniach opisujących otoczenie. Działanie etyczne można uznać za heurystykę powstałą na podstawie ściśle zdefiniowanego systemu etycznego bądź
 
  religijnego. U mnie proces podejmowania decyzji może zatem uwzględniać moje przekonania religijne.
 Amos Tversky i Daniel Kahneman badali heurystyczne dokonywanie wyborów. Określili różne rodzaje takiego modelu decyzyjnego. Poniżej dwa powszechnie stosowane:
 • Heurystyka reprezentacji — dokonywanie wyboru na podstawie sytuacji podobnej do tej, w której chcemy dokonać wyboru. Przykładowo kiedy zgubisz się w lesie podczas konnej przejażdżki, możesz zdecydować, że będziesz wracać po własnych śladach. Zaczynasz zatem rozglądać się wokół. Korzystając z heurystyki reprezentacji, decydujesz, że znalezione ślady należą do konia, ponieważ wiesz, jak one wyglądają. Nie jest jednak dobrze, jeżeli nie potrafisz rozpoznać odcisków łap niedźwiedzia!
 • Heurystyka dostępności — podejmowanie decyzji na podstawie powszechnie dostępnych lub dobrze znanych informacji. Jest to wybór „pierwszej rzeczy, która przyszła na myśl”. Często podejmujemy decyzję, opierając się na ostatnio zgromadzonych danych. Kiedy na przykład postanawiamy rozpocząć dietę, wybieramy sposób odżywiania, który jest reklamowany bądź modny i dlatego często powtarzany w środkach przekazu lub między konsumentami. Dlatego też istnieje szansa, że zdecydujemy się na coś popularnego w danej chwili!
 Rozumowanie
 Aby rozwiązać problem na drodze rozumowania, potrzebne są dwa poniższe elementy:
 • Przesłanki — wyrażenia dotyczące pewnych przedmiotów lub zdarzeń, wykorzystywane do poparcia wniosku. Stanowią one opis różnego rodzaju zjawisk, na przykład: „Wszystkie wozy strażackie są czerwone” czy: „Mój tata jeździ w pracy wozem strażackim”.
 
  • Wnioski — stwierdzenia wynikające z przesłanek. Są one słuszne jedynie wtedy, gdy logicznie wynikają z przesłanek. W powyższym przykładzie wnioskiem sformułowanym na podstawie podanych przesłanek może być: „Mój tata jeździ w pracy czerwonym samochodem”.
 Rozumowanie można zdefiniować jako proces myślowy polegający na wyciąganiu wniosków na bazie konkretnych przesłanek. Pomaga on określić, czy konstatacja jest słuszna i logiczna. Kiedy argumenty są racjonalne, rozumowanie można nazwać słusznym. Wniosek, że mój tata jeździ w pracy czerwonym wozem strażackim, jest logiczny, ponieważ wynika to z przesłanek.
 Co by się jednak stało, gdyby rozumowanie przebiegało następująco: „Wszystkie wozy strażackie są czerwone, a mój tata jeździ w pracy czerwonym samochodem, więc mój tata jeździ w pracy wozem strażackim”? To nie jest logiczne! Pierwsza przesłanka informuje bowiem o tym, że czerwone są wszystkie wozy strażackie, a nie wszystkie ciężarówki w ogóle. Mój tata mógłby zatem równie dobrze jeździć czerwoną toyotą. Logika jest czymś w rodzaju miarki służącej do oceny poprawności rozumowania.
 Istnieją dwa podstawowe rodzaje rozumowania:
 • Indukcyjne. Rozpoczyna się ono od obserwacji (przesłanek) w celu pozyskania faktów mających potwierdzić lub obalić pewien hipotetycznie założony wynik (wniosek). Na przykład:
 W poniedziałek padało.
 We wtorek padało.
 Wnioskuję więc, że w środę również będzie padać.
 To przykład rozumowania indukcyjnego. Obserwacje i stwierdzenia są w tym przykładzie wykorzystywane do wyciągnięcia ostatecznego wniosku. Odnoszę wrażenie, że telewizyjni meteorologowie posługują się raczej rozumowaniem
 
  indukcyjnym niż kosztowną aparaturą pomiarową, o której często wspominają.
 • Dedukcyjne. Wykorzystuje ono przesłanki teoretycznie stanowiące dowody na potwierdzenie wniosku. Dedukcja jest z definicji słuszna, o ile tylko przesłanki odpowiadają prawdzie. Omawiany typ myślenia często rozpoczyna się na poziomie uogólnienia, a następnie zmierza do konkretów. Poniżej przedstawiam przykład dedukcji:
 Każdy człowiek powinien być wolny. Jestem człowiekiem.
 Dlatego powinienem być wolny.
 Wniosek wynika logicznie z dwóch przesłanek, co jest oczywiste, zważywszy na ich treść. Poniżej przykład błędnej dedukcji:
 Wszystkie kury składają jaja. Mój ptak złożył jajko. Dlatego mój ptak jest kurą.
 Dlaczego to rozumowanie jest nieprawidłowe? Otóż dlatego, że pierwsza przesłanka odnosi się do konkretnej kategorii ptaków (tj. kur), zaś wykracza poza tę kategorię, obejmując wszystkie ptaki, więc dotyczy także elementów, które nie należą do wspomnianej kategorii (nie każdy ptak to kura). Jeżeli odwrócimy tę zależność, otrzymamy poprawny sylogizm:
 Wszystkie ptaki składają jaja.
 Moja kura złożyła jajo.
 Zatem moja kura musi być ptakiem.
 
  Ludzie czasami podejmują decyzje w bardzo dziwaczny sposób. Co się stało z racjonalnym, przemyślanym dokonywaniem wyborów? Cóż wymaga ono rozważenia zysków i strat, a następnie zdecydowania się na jedną z dostępnych opcji, której korzyści przewyższają koszty. Należy przy tym wziąć pod uwagę takie czynniki, jak przydatność, ryzyko, funkcjonalność i jakość.
 Herbert Simon, słynny psycholog, zaproponował koncepcję ograniczonego rozumowania, opierającą się na założeniu, że chociaż ludzie często podejmują racjonalne decyzje, to rozsądek (a raczej zastosowanie) ma swoje granice. Według badacza otoczenie jest na tyle skomplikowane, że rozważenie każdej możliwej opcji okazuje się niewykonalne. Z tego powodu nasze decyzje muszą opierać się na ograniczonej ilości informacji, skrótach myślowych i rozsądnych szacunkach. Simon twierdzi przy tym, że to zupełnie normalne, gdyż tego typu ograniczenia są naturalne i pozwalają dokonywać dobrych, przemyślanych wyborów.
 W swojej znanej książce Predictably Irrational: The Hidden Forces that Shape Our Decisions (2008) Dan Ariely odnosi się do przywołanej wyżej koncepcji ograniczenia rzeczywistości. W eksperymentach badacz ten przedstawił wiele sytuacji, w których decyzje nie tylko były podejmowane na podstawie niekompletnych informacji, ale czasami wykorzystywały także całkowicie irracjonalne mechanizmy i wątpliwej jakości dane. Wynika z tego, że ludzie czasami dokonują nielogicznych wyborów, co nie powinno nikogo dziwić. Ciekawe jest jednak to, że Ariely’emu udało się wykazać, iż nieracjonalne decyzje są podejmowane w stosunkowo powtarzalny sposób, gdyż opierają się na kilku prostych mechanizmach. Oto one:
 • Względność. Wybór pomiędzy dwiema możliwościami bywa czasami oparty na relacji pomiędzy nimi, nie zaś na bezwzględnej jakości każdej z tych opcji. Przykładowo w wyborach prezydenckich głosujący często nie popierają żadnego z kandydatów, lecz wskazują tego, który jest „mniej nieodpowiedni”.
 
  • Darmowość. Darmowe rzeczy są dobre, prawda? Cóż, nie zawsze. Czasami jednak decydujemy się na pewną możliwość, ponieważ wiąże się ona z jakimś gratisem, nawet jeżeli wcale nie będzie dla nas lepsza. Nie zawsze warto czekać w kolejce trzy godziny, aby otrzymać coś za darmo przy zakupie.
 • Emocje. Decyzje podejmowane w chwili pobudzenia emocjonalnego znacząco różnią się od wyborów dokonywanych w spokoju. Teoretycznie wszyscy wiemy, że nie powinniśmy niczego postanawiać, gdy jesteśmy silnie wzburzeni lub radośni, ale w praktyce bardzo często o tym zapominamy. Decyzje podejmowane w stanie pobudzenia bardzo często zaś mijają się ze zdrowym rozsądkiem.
 Zakłada się, że rozumowanie i zdolność do rozwiązywania problemów to dwie podstawowe umiejętności odróżniające ludzi od zwierząt. Innymi słowy, potrafimy myśleć racjonalnie, zwierzęta — nie. Wiem, że to dyskusyjna kwestia, zwłaszcza że przed chwilą pisałem o nieracjonalności niektórych ludzkich decyzji, ale zwróć uwagę, że pisałem o zdolności, nie o wynikach.
 Rozwiązywanie problemów
 Rozwiązywanie problemów jest dość proste. Ma się jakiś problem i się go rozwiązuje. Pamiętasz serial McGyver? Tytułowy bohater był w stanie rozwiązać dowolny napotkany problem. Z wykałaczki mógł zrobić odrzutowiec albo wyrzutnię rakiet. Zawsze oglądałem ten serial z wielkim podziwem dla McGyvera, a następnie wyjmowałem skrzynkę z narzędziami i próbowałem zmienić toster w odbiornik satelitarny tylko po to, by po czterech godzinach skończyć ze stertą części, za pomocą których nie dałoby się nawet przygotować tosta. Najwyraźniej amerykański majsterkowicz lepiej ode mnie znał się na radzeniu sobie z kłopotami.
 Newell i Simon są uważani za ojców psychologii rozwiązywania problemów. Prawie każde prowadzone na ten temat badanie powołuje się na ich eksperymenty. Na podstawie wyników analiz
 
  Newella i Simona (1972) można określić podstawowe etapy radzenia sobie z kłopotami:
 1. Rozpoznawanie istnienia problemu przypomina założenie, że człowiek nie może wyleczyć się z alkoholizmu, zanim nie przyzna, że faktycznie ma problem z piciem.
 2. Tworzenie reprezentacji problemu zawierającej stan początkowy i ewentualny cel.
 3. Ustalanie i ocenianie potencjalnych rozwiązań. 4. Wybór możliwej metody.
 5. Wprowadzenie rozwiązania w życie i określenie jego skuteczności.
 Powyższe kroki skraca się czasem do akronimu IDEAL (Brandsford i Stein, 1993):
 „I” — identyfikacja problemu,
 „D” — zdefiniowanie i przedstawienie go, „E” — badanie możliwych strategii,
 „A” — akcja,
 „L” — logiczna implementacja.
 Strategii rozwiązywania problemów jest pewnie tyle samo, co samych problemów, chociaż większość z nas wykorzystuje w życiu jedynie kilka z nich. Wiemy, jak stosować metodę prób i błędów. Widziałem małe dzieci korzystające z tej techniki, kiedy usiłowały zmieścić klocki w pasujące otwory. Podnosiły element w kształcie koła i próbowały ze wszystkimi szczelinami do momentu osiągnięcia sukcesu. To samo robiły z pozostałymi klockami.
 Strategia ta jest mało wydajna, ale czasami okazuje się jedyną dostępną opcją. Metoda prób i błędów znajduje zastosowanie w
  
  sytuacji, gdy problem nie został należycie zdefiniowany i trzeba rozpoznać, co w zasadzie wymaga naprawy.
 Poniżej przedstawiam kilka popularnych technik radzenia sobie z kłopotami.
 • Analiza celów i środków. Ta strategia opiera się na rozkładaniu problemu na mniejsze części i rozwiązywaniu ich po kolei w celu osiągnięcia głównego celu.
 • Działanie wstecz. Ten sposób rozwiązywania problemów przypomina rozłożenie czegoś na części i złożenie z powrotem w celu zrozumienia, jak dany obiekt został zbudowany.
 • Burza mózgów. Technika polegająca na tworzeniu jak największej liczby rozwiązań bez żadnej ingerencji w ten proces. Niezależnie od przydatności, adekwatności czy sensu pomysłów umieszcza się je w puli i rozważa dopiero po zamknięciu listy propozycji, kiedy nikt nie jest w stanie niczego do niej dodać. Nawet mój pomysł z wezwaniem Supermana, który swoim lodowym oddechem powstrzymałby globalne ocieplenie, nie mógłby zostać zakwestionowany przed analizą.
 • Analogie i metafory. Te strategie zakładają wykorzystanie równoległego bądź podobnego problemu, który został już rozwiązany, i znalezienie analogii do istniejącej sytuacji. Kryzys kubański był czymś w rodzaju gry w cykora. Przegrywa w niej ten, kto spuści wzrok albo zrobi unik. Sądzę, że prezydent Kennedy dobrze umiał grać w tę grę.
 Myślisz, że jesteś bystrą osobą?
 Inteligentne działanie to zwieńczenie procesów poznawczych typowych dla ludzkiego umysłu. Jak by nie patrzeć, dobrze by było, gdyby wszystkie wysiłki polegające na gromadzeniu, zapamiętywaniu i przetwarzaniu informacji dawały wymierne korzyści, prawda? Dlatego właśnie inteligencję możemy traktować
 
  jako ogólny wynik ludzkiego poznania, który warunkuje zdolność do osiągania celów, adaptowania się do nowych warunków i funkcjonowania w otoczeniu. Innymi słowy, to umiejętność inteligentnego zachowania.
 Psychologowie od dawna próbują ustalić, czym tak naprawdę jest inteligencja. Istnieje wiele przykładów na jej brak, jak chociażby głupawe programy poświęcone domowym filmom wideo. Wystarczy wspomnieć o człowieku, który zapomina wyłączyć prąd przed wymianą instalacji, albo o kobiecie, która próbowała nakarmić białego niedźwiedzia i o mało sama nie skończyła jako jego danie główne. Być może oglądanie zarejestrowanych nieszczęść innych sprawia nam przyjemność, ponieważ myślimy, że na pewno nie zachowalibyśmy się aż tak głupio jak nieszczęśni bohaterowie tych przykładów. Mniej kontrowersyjnym wytłumaczeniem naszego upodobania do śledzenia ludzkich tragedii jest czerpanie zadowolenia z faktu, że to nie nam przypadł w udziale taki los.
 Każdy z nas ma własne sposoby rozwiązywania problemów, uczenia się, logicznego myślenia, wykorzystywania języka, rozumienia i nabywania koncepcji, myślenia abstrakcyjnego, integrowania pomysłów i osiągania celów. Ta imponująca lista umiejętności reprezentuje inteligencję. A ściślej rzecz biorąc, te cechy to właśnie jest inteligencja. Spróbuję ująć ją bardziej szczegółowo. Otóż można powiedzieć, że inteligencję da się zdefiniować jako zbiór zdolności poznawczych, które pozwalają danej osobie uczyć się na własnych doświadczeniach, skutecznie adaptować się do otoczenia i wykraczać poza informacje dostępne bezpośrednio.
 Kilka słów o czynnikach inteligencji
 Jak napisałem wcześniej, inteligencja to zbiór zdolności poznawczych. Powinna jednak istnieć pewna struktura łącząca te
  
  wszystkie umiejętności, która byłaby możliwa do zmierzenia. Cóż, psychologowie nie ustają w próbach tworzenia takich konstruktów i metod ich pomiaru. W tym celu opracowują różnego rodzaju testy inteligencji wykorzystywane w szkołach, na uczelniach, w wojsku oraz na rynku pracy, głównie podczas rekrutacji i awansowania personelu. Wyniki tych badań pozwoliły stworzyć koncepcję „czynnika g” (czynnika generalnego), który jest głównym komponentem mierzalnej inteligencji.
 Składa się on z wielu składników — czynników s. Oba te elementy stanowią zaś podstawę dwuczynnikowej teorii inteligencji:
 • Czynnik g (ogólny). Niektórzy psychologowie testują wiele osób jednym narzędziem. Następnie wynik jest obliczany i uśredniany dla każdej umiejętności, co pozwala na ustalenie poziomu inteligencji ogólnej. Ta z kolei to właśnie czynnik g, który składa się na inteligencję zgodnie z teorią dwuczynnikową. Omawiana cecha opisuje ogólną inteligencję, definiowaną jako średni wynik rozwiązywania testów inteligencji.
 • Czynnik s (specyficzny). Jest on reprezentowany przez wyniki poszczególnych podtestów. A zatem to poziom zdolności danej osoby w jednej konkretnej dziedzinie. Po złożeniu wszystkich czynników s otrzymujemy czynnik g. Powszechnie mierzone czynniki s to na przykład: pamięć, skupienie uwagi, koncentracja, rozumienie werbalne, zasób słów, orientacja przestrzenna oraz rozumowanie abstrakcyjne.
 Tak więc inteligencja w teorii psychometrycznej jest wynikiem testu inteligencji. Jak to możliwe? Każdy z takich testów składa się z zestawu małych testów (podtestów). Osoby dobrze radzące sobie z jednym z tych podtestów na ogół nie mają problemów z pozostałymi. Innymi słowy, istnieje zależność pomiędzy podtestami mierzącymi poszczególne umiejętności a ogólną koncepcją inteligencji, na której oparto konstrukcję tychże testów.
 Louis Thurston (1887 – 1955), psycholog i znany
 
   badacz inteligencji, zaproponował teorię podstawowych zdolności umysłowych, stanowiących w gruncie rzeczy rozszerzony odpowiednik czynnika s. Według tego naukowca inteligencja przejawia się w wynikach testów mierzących siedem zdolności: rozumienie werbalne, płynność wysławiania się, liczenie, pamięć, orientację przestrzenną, prędkość postrzegania i rozumowanie. Niestety, koncepcja Thurstona nie została w żaden sposób potwierdzona naukowo.
 Przyjrzyjmy się bliżej
 Psychologowie kontynuują dzielenie inteligencji ogólnej na czynniki specyficzne. Teoria Zdolności Poznawczych Cattela-Horna-Carrolla (teoria CHC) sugeruje, że czynnik g to suma składających się na niego zdolności poznawczych. Twórcy tej koncepcji, Raymond Cattell, John Horn i John Carroll, wspólnie wypracowali model inteligencji ogólnej. Ma ona dziesięć warstw, na które składają się poszczególne umiejętności:
 • inteligencja skrystalizowana — ogół zgromadzonej wiedzy; • inteligencja płynna — zdolność rozumowania i
 rozwiązywania problemów;
 • rozumowanie ilościowe — umiejętności związane z liczeniem;
 • zdolność czytania i pisania — czytanie i pisanie;
 • pamięć krótkotrwała — pamięć ostatnich zdarzeń;
 • pamięć długoterminowa i przypominanie — pamięć długoterminowa;
 • przetwarzanie wzrokowe — analiza i wykorzystywanie danych wzrokowych;
 
  • przetwarzanie słuchowe — analiza i wykorzystywanie danych słuchowych;
 • szybkość przetwarzania — szybkie i automatyczne myślenie;
 • szybkość decyzji i reakcji — szybkie podejmowanie decyzji.
 Badacze kontynuujący prace nad modelem CHC opracowali programy badawcze służące do analizy opisanych wyżej 10 warstw. Wielu specjalistów wierzy w to, że umiejętności sensoryczne i motoryczne powinny być szerzej reprezentowane w tej teorii, co w szczególności odnosi się do takich „niepewnych” elementów, jak zdolności dotykowe, kinestetyczne (ruch), węchowe oraz psychomotoryczne (koordynacja i szybkość ruchów). Zaraz, zaraz, czy właśnie napisałem, że można być bystrym węszycielem?
 Wielu badaczy uznało teorię CHC za triumf wiedzy psychologicznej i modelowe podejście do koncepcji psychometrycznych dotyczących inteligencji. Jest to jednak wciąż model roboczy, który, zdaniem licznej grupy naukowców, stanowi solidne podstawy do dalszych analiz, ale z pewnością nie dostarcza odpowiedzi na wszystkie pytania.
 Odrobina sprytu
 Robert Sternberg opracował swoją trójdzielną teorię inteligencji m.in. po to, by wyjaśnić kontrowersje związane ze sprytem, polegające na tym, że zdarzają się ludzie bardzo uzdolnieni w konkretnych dziedzinach, a jednocześnie często postępujący wbrew doświadczeniu i zdrowemu rozsądkowi. Mówi się, że Albert Einstein był niezwykle utalentowany matematycznie i fizycznie, ale miał problemy z wykonywaniem najprostszych czynności. Nie wiem, czy to prawda, ale Sternberg zdaje się zgadzać co do tego, że ważnym elementem inteligencji jest posiadanie stosownej ilości zdrowego
 
  rozsądku oraz inteligencji praktycznej. Trzy podstawowe składowe tej teorii to:
 • Inteligencja składnikowa. Czynnik ten to w zasadzie te same cechy, które są mierzone w standardowych testach inteligencji (pamięć, zasób słów itd.), czyli coś w rodzaju inteligencji książkowej. Sternberg podkreślał, że takie umiejętności są zupełnie niezwiązane z życiem codziennym oraz jego problemami. Einstein podobno celował właśnie w tym rodzaju inteligencji.
 • Inteligencja doświadczeniowa. Wiąże się ona ze zdolnością rozwiązywania dwóch rodzajów problemów: nowych i rutynowych. Inteligencja doświadczeniowa wymaga umiejętności rozpoznawania nowych kłopotów, poszukiwania i tworzenia metod radzenia sobie z nimi oraz wprowadzania tych sposobów w życie.
 • Inteligencja kontekstualna. Ostatnim komponentem teorii Sternberga jest pewien rodzaj inteligencji praktycznej. Pozwala on ludziom nie wchodzić pod koła samochodów, nie mówić policjantom, żeby się odczepili, czy nie doprowadzać do tego, by śmieci piętrzyły pod sam sufit. Ten rodzaj inteligencji jest najbliższy sprytowi, którego według pacjentów często brakuje psychologom.
 Inteligencje wielorakie
 Czy kiedyś zdarzyło Ci się zastanawiać, czemu Michael Jordan był tak dobrym koszykarzem? A co z Mozartem, który komponował opery za jednym posiedzeniem i bez poprawiania? To dopiero imponujące! Zgodnie z teorią Howarda Gardnera (1983) każdy z tych ludzi posiadał specyficzny rodzaj inteligencji.
 Obserwacja wybitnie uzdolnionych osób pozwoliła Gardnerowi stworzyć pogląd znany jako teoria inteligencji wielorakich. Opisał siedem rodzajów
 
   inteligencji, które na ogół nie mieszczą się w potocznych definicjach tej cechy. Oto one:
 • Zdolność kinestetyczna. Michael Jordan miał ją bardzo dobrze rozwiniętą. Ludzie o wysokiej zdolności motorycznej cechują się dobrą koordynacją oko - ręka, wybitnym poczuciem równowagi, a także bardzo dobrze znają swoje ciało i kontrolują je podczas działań fizycznych.
 • Zdolność muzyczna. Jeżeli potrafisz wybijać rytm jednocześnie stopami i dłońmi, posiadasz nieco muzycznej inteligencji. Ludzie o wysokim poziomie tej zdolności są w stanie w naturalny sposób czytać nuty, komponować i grać bardzo dobrą muzykę.
 • Zdolność orientacji przestrzennej. Czy kiedykolwiek zgubiłeś się we własnym ogrodzie? Jeżeli tak, może to oznaczać deficyt inteligencji przestrzennej, na którą składa się umiejętność poruszania się i znajdowania drogi oraz tworzenia dokładnych trójwymiarowych wyobrażeń wizualnych.
 • Zdolność językowa. Jest to klasyczna umiejętność wyjątkowo dobrego pisania, czytania i mówienia. Poeci, pisarze i utalentowani mówcy mają ją wysoko rozwiniętą.
 • Zdolność matematyczno-logiczna. Ten typ inteligencji odnosi się do umiejętności rozwiązywania prostych i złożonych zadań matematycznych.
 • Zdolność interpersonalna. Opinia „urodzonego mówcy” oraz umiejętności skutecznych sprzedawców to dwa przykłady tego typu zdolności. Osoba obdarzona inteligencją interpersonalną doskonale odnajduje się w konwersacji i wie, w jaki sposób porozumiewać się, prowadzić rozmowę i nawiązywać kontakty z innymi ludźmi.
 
  • Zdolność intrapersonalna. Jak dobrze znasz siebie? Inteligencja intrapersonalna to umiejętność rozumienia własnych motywów, emocji oraz innych aspektów swojej osobowości.
 Każdy z nas posiada zdolności wymienione przez Gardnera, tyle że na różnym poziomie. Można być doskonałym koszykarzem, śpiewakiem i matematykiem, a przy tym człowiekiem, który zgubi się na prostej drodze, nie umie nawiązać rozmowy czy potrzebuje sporo czasu, by rozpoznać u siebie najprostsze uczucia.
 Ocena zgodnie z rozkładem naturalnym
 Psychologowie lubią dokonywać pomiarów, zwłaszcza jeżeli wiąże się to z badaniem ludzkiego zachowania i procesów myślowych takich jak zdolności poznawcze. Mierzenie i dokumentowanie poszczególnych różnic leży u podstaw psychologii stosowanej (więcej informacji na jej temat możesz znaleźć w artykule Applying Psychology For a Better World na stronie www.dummies.com/extras/psychology).
 Niezależnie od tego, czy preferujesz teorię CHC, model Sternberga, czy też ideę inteligencji wielorakich, nie zapominaj o koncepcji średniej. Inteligencja w populacji generalnej podlega bowiem zjawisku noszącemu nazwę rozkładu normalnego, który jest ideą statystyczną definiującą zakres dowolnej cechy (na przykład zjawiska psychologicznego) w danej społeczności.
   Poszczególni
 normalny (rysunek 6.1) zakłada, że gdyby wszyscy ludzie przeszli test inteligencji, większość uzyskałaby wyniki średnie, z pewnym odchyleniem w górę lub w dół. To tzw. krzywa dzwonowa, mająca formę krzywej wybrzuszonej w środku i opadającej na brzegach. Oznacza to, że większość ludzi jest przeciętnie inteligentna, zaś
 ludzie różnią się poziomem inteligencji. Rozkład
 
  osoby o inteligencji znacznie wyższej i znacznie niższej niż przeciętna zdarzają się dużo rzadziej.
 Rysunek 6.1. Rozkład normalny
 Na jednym końcu spektrum znajdują się ludzie traktowani jako utalentowani intelektualnie, zaś na drugim — osoby upośledzone umysłowo (więcej informacji na temat upośledzeń znajdziesz w rozdziale 13.).
 Błyskotliwy umysł
 Einstein był geniuszem, prawda? Co jednak pozwala określić jakąś osobę takim mianem?
 Psychologowie zwykle nazywają wyjątkowo inteligentnych ludzi jednostkami utalentowanymi. Unikają używania słowa „geniusz”. Nie istnieje jednak żadna ustalona wartość, po przekroczeniu której można mówić o wyjątkowych zdolnościach. Średni wynik standardowego ilorazu inteligencji wynosi 100, zaś rezultaty powyżej 120 oznaczają inteligencję wyraźnie wyższą niż przeciętna. Za szczególnie utalentowane uważa się 1 – 3% populacji, zatem wśród
  
  losowo wybranych 100 ludzi można znaleźć jedynie jedną, dwie lub maksymalnie trzy uzdolnione osoby.
 Wielu psychologów stara się unikać definiowania talentu intelektualnego wyłącznie na podstawie danych psychometrycznych. Twierdzą oni, że zawsze należy brać pod uwagę normy społeczne i kulturowe. Czy to oznacza, że osoba uznawana w jednej kulturze za geniusza w innej może uchodzić za szaleńca? Cóż, różnice na ogół nie są aż tak drastyczne, ale warto pamiętać, że wyjątkowy intelekt jest bardzo złożonym konstruktem, który trudno oddać jedną liczbą.
 Wielu psychologów próbowało zdefiniować talent intelektualny. Robert Sternberg, znany amerykański badacz, zasugerował, że taki talent przejawia się w czymś więcej niż tylko w wyższych zdolnościach przetwarzania i analizowania informacji, gdyż obejmuje także ponadprzeciętne zdolności czerpania nauki z własnych doświadczeń i wykorzystywania jej do radzenia sobie z kłopotami w przyszłości oraz automatycznego rozwiązywania problemów. Według tego psychologa ludzie o wyjątkowej inteligencji potrafią także adaptować się do otoczenia i wybierać optymalne dla siebie środowiska w sposób wykraczający poza standardowe przetwarzanie informacji.
 Badacze od dawna próbują ustalić, czym jest talent intelektualny. Chociaż wyniki ich pracy różnią się, większość psychologów zgodnie twierdzi, że wszyscy ludzie o bardzo wysokiej inteligencji wykazują rozwinięte zdolności metapoznawcze, definiowane jako wiedza o własnych procesach myślowych i umiejętność ich regulowania. Do powszechnych strategii metapoznawczych należą:
 • kodowanie wybiórcze — dzielenie informacji na istotne i nieistotne;
 • kombinacja wybiórcza — łączenie pozornie niezwiązanych ze sobą elementów w celu znalezienia nowego rozwiązania;
  
  • porównywanie wybiórcze — odkrywanie nowych i nieoczywistych powiązań pomiędzy nowymi oraz starymi informacjami.
 O co chodzi w języku?
 Ludzka inteligencja z pewnością jest ukoronowaniem procesów poznawczych, ponieważ pozwala wykorzystywać poszczególne z nich w celu zdobywania i zapamiętywania informacji. Mimo to ograniczenie tej cechy do samego poznania poważnie zawęża jej spektrum. Równie skomplikowane procesy towarzyszą bowiem zjawisku znanemu jako język.
 Ludzki umysł jest w stanie tworzyć, wykorzystywać i rozumieć język. To jedna z naszych najbardziej złożonych i unikalnych zdolności. Owszem, inne zwierzęta również potrafią się komunikować i posługują się czymś w rodzaju języka (zwłaszcza walenie i ptaki). Czy jednak delfin opowiedział kiedyś jakąś historię, a Sus scrofa domestica (świnia domowa) napisała Romea i Julię?
 Język traktowany jako proces poznawczy był przedmiotem wielu badań naukowych. Wciąż zresztą pozostaje w sferze zainteresowań psychologów poznawczych. Nauka zajmująca się językiem jako takim to lingwistyka, zaś psychologiczne badanie języka nazywamy psycholingwistyką.
 Wieża Babel
 Być może jedną z najbardziej niezwykłych rzeczy związanych z językiem jest to, że wszyscy mogliśmy się go nauczyć. Noworodki nie potrafią mówić i nabywają tę zdolność z czasem, przyswajając dźwięki i słowa. Dopiero później zaczynają ich używać do tworzenia zdań, wypowiedzi, opowieści, a nawet książek.
 W rozdziale 12. omawiam główne kamienie milowe rozwoju człowieka, aby z grubsza wyjaśnić, w jakim wieku dziecko powinno
 
  posiąść określone umiejętności. Znajdziesz tam opis modeli kognitywnych pozwalających na kształtowanie zdolności językowych.
 W lingwistyce i psycholingwistyce obowiązuje wiele modeli języka, jednak najpopularniejsze są trzy podejścia: natywistyczne, behawiorystyczne i interakcjonistyczne.
 Natywistyczne
 Noam Chomsky, filozof, lingwista i teoretyk polityczny, znany jest jako główny zwolennik teorii natywistycznej, która zakłada, że język to zdolność wrodzona, wpisana w DNA i rozwój mózgu, a następnie samorzutnie kształtująca się w miarę wzrastania. Dzieje się to podobnie jak w przypadku wątroby, trzustki czy bliżej nieokreślonych znamion na plecach.
 Wrodzone zasady języka są tym, co Chomsky nazywa gramatyką uniwersalną. Wiedzą o niej dysponują wszyscy ludzie posługujący się mową. Dzieci potrafią tworzyć własne języki i żargony, korzystając z gramatyki uniwersalnej i tzw. narzędzia akwizycji języka, czyli wrodzonego modułu poznawczego, który jest uaktywniany przez język napotkany w otoczeniu. Należy przy tym zauważyć, że zdaniem Chomsky’ego bodziec z zewnątrz służy jedynie do uaktywnienia tego modułu, a więc nie można tu mówić o przyswajaniu informacji pochodzących ze środowiska.
 Behawiorystyczna
 Model behawiorystyczny zakłada, że język jest w pełni wyuczany. Człowiek może go przyswoić poprzez obserwowanie innych komunikujących się ludzi na drodze warunkowania klasycznego bądź instrumentalnego (więcej informacji na temat warunkowania znajdziesz w rozdziale 8.). Jednym z czynników mogących potwierdzać słuszność tej koncepcji jest fakt, że sprawne przyswojenie języka wymaga wielu miesięcy, a nawet lat ćwiczeń. Według behawiorystów poznawanie mowy to zwykły proces nauki.
 
  Interakcjonistyczne
 Natura czy kultura? Jedno i drugie! Język jest systemem wrodzonym i wyuczonym jednocześnie, przynajmniej zgodnie z tym modelem. Jedno z bardziej znanych podejść interakcjonistycznych to koncepcja interakcjonizmu społecznego. Zakłada ona, że rodzice i inni komunikujący się dorośli pomagają dzieciom stworzyć swego rodzaju „szkielet” języka, który stanowi podstawę dla nauki poprzez dalszą interakcję społeczną.
 Dźwięki, słowa i sylaby
 Aby zrozumieć, w jaki sposób umysł korzysta z języka, badacze podzielili ten system na mniejsze jednostki. Całkiem słusznie założyli bowiem, że da się go poznać poprzez gramatykę, czyli reguły jego stosowania. Samą gramatykę można zaś podzielić na trzy działy:
 • fonologię, zajmującą się fonemami, a więc najmniejszymi jednostkami mowy określającymi to, w jaki sposób poszczególne dźwięki są wykorzystywane do tworzenia wyrazów;
 • składnię, determinującą sposób łączenia słów w całe zdania;
 • semantykę, zajmującą się znaczeniem.
 Szacuje się, że we wszystkich ludzkich mowach można wyróżnić około 800 fonemów. Język polski wykorzystuje 39 fonemów, angielski — 52. Istnieją też takie, które używają ponad 100. Zastanów się, jak brzmią inne języki. Niektóre wydają się szybkie. Inne zawierają wiele gardłowych dźwięków. Jeszcze inne brzmią lekko i śpiewnie. Różne języki korzystają bowiem z rozmaitych dźwięków i fonemów.
 Popatrz teraz na następujące zdanie: „poszedł sklep Jan do”. Czy wygląda ono sensownie? Raczej nie, ponieważ nie spełnia wymogów składni określającej sposób, w jaki wyrazy są łączone w zdania. Co więcej, nawet subtelne zmiany kolejności słów mogą
 
  poważne wpłynąć na znaczenie całej wypowiedzi. Popatrz na dwa poniższe zdania. Składają się one z identycznych wyrazów („gang”, „okradł” i „bank”), ale odwrócenie ich kolejności spowodowała diametralną zmianę znaczenia:
 Gang okradł bank.
 Bank okradł gang.
 Te same trzy wyrazy, ale dwa zupełnie odmienne znaczenia, wynikłe ze zmiany składni.
 Podczas prowadzenia testów słownikowych zauważyłem, że niektóre wyrazy są rozumiane w niewłaściwy sposób, a błędne definicje często bywają bardzo podobne lub wręcz identyczne. Przykładowo kiedy pytałem ludzi, czym jest „wczoraj”, odpowiadali, że oznacza to „wszystko, co robiłem wczoraj”. Nie wiem dlaczego, ale definicja taka, choć błędna, jest bardzo rozpowszechniona. Dla wielu ludzi słowo „wczoraj” oznacza bowiem nie konkretny dzień, lecz zbiór wykonywanych wówczas czynności. Krótko mówiąc, rozumieją oni ten wyraz zupełnie inaczej niż ja.
 Kiedy słowa mają dla mnie odmienną definicję niż dla innych, komunikacja staje się słabsza lub w ogóle niemożliwa. Brak spójności oznacza bowiem, że jedna ze stron nie postępuje zgodnie z ogólnie przyjętymi zasadami semantyki, które definiują sens słów (w tym przypadku „wczoraj”), a co za tym idzie, pozwalają na wzajemne zrozumienie. Kiedy mówisz: „słoń”, wiem, że masz na myśli duże zwierzę z długą trąbą. Tak samo działają języki znaków (w tym na przykład migowy), które mają własną gramatykę i są rozwijane dokładnie tak samo jak języki mówione, rzecz jasna, pod warunkiem że otoczenie niesłyszącego dziecka jest bogate w odpowiednie znaki.
 
  Rozdział 7.
 Jak się z tym czujesz?
 W tym rozdziale:
 • Odkryjemy, dlaczego robimy to, co robimy.
 • Zadziałamy emocjonalnie i racjonalnie oraz na pograniczu
 tych stanów.
 • Pomyślimy przed działaniem.
 • Zastanowimy się nad zagadnieniami miłości i wojny.
 • Wykorzystamy serca i umysły.
 Dlaczego ludzie codziennie wstają i idą do pracy? Dlaczego moja nastoletnia kuzynka nosi kolczyk w pępku? Dlaczego ludzie chodzą na zajęcia sportowe? I jak nudną nauką byłaby psychologia, gdyby nikt nie zadawał takich ciekawych pytań?
 Czasami wyjaśnienie, dlaczego ludzie robią to, co robią, nie jest skomplikowane. Większość z nas pracuje, by zarobić na utrzymanie. Jemy, by przeżyć. Płacimy podatki, by nie iść do więzienia. Takie działania wydają się sensowne większości z nas i zwykle nie poświęcamy im większej uwagi. Jednak w chwili, gdy ktoś dokonuje czegoś niezwykłego, bardzo trudnego albo strasznego, zwykle jesteśmy skłonni pytać, dlaczego to robi.
 Traumatyczne doświadczenia często skłaniają nas do zadawania tego pytania, zwłaszcza jeżeli staliśmy się ofiarami przemocy. W takich warunkach nierzadko czujemy się zagubieni, a także mamy potrzebę uzyskania odpowiedzi, które wydają się konieczne do
   
  zrozumienia naszych przeżyć. Często przyłapujemy się na pytaniu, dlaczego ktoś mógł zrobić coś tak złego innemu człowiekowi.
 Nie zawsze jednak koncentrujemy się na negatywnych wydarzeniach. Za przykład niech posłuży Matka Teresa, która poświęciła większą część swojego życia na pracę z biednymi i chorymi w Indiach. Sama funkcjonowała w skrajnym ubóstwie. Poświęciła wszelkie wygody, by móc pomagać ubogim i zapomnianym ludziom. Dlaczego się na to zdecydowała? Jej oddanie powołaniu religijnemu oraz wytrwałość są faktycznie wyjątkowe. Pomimo ciężkich warunków Matka Teresa pozostała wierna swoim ideałom. Cóż, nie znamy jej rzeczywistej motywacji, ale z pewnością była ona niezwykle silna. Czy stało się tak za sprawą wielkiej miłości do ludzi, z którymi Matka Teresa pracowała?
 W tym rozdziale postaram się przedstawić różne psychologiczne podejścia do motywacji. Sama znajomość technicznych aspektów zachowania pozostawia sporą lukę w naszym procesie rozumienia tego zjawiska, jeżeli nie wiemy, dlaczego ludzie robią to, co robią, a przynajmniej tego, co na ten temat myślą.
 Poza przedstawieniem różnych teorii motywacji opiszę emocje, które według niektórych psychologów stanowią podstawowe czynniki motywacyjne. Badacze uważają bowiem, że są one bardzo istotne w zachowaniach i procesach poznawczych. Dzieje się tak, ponieważ to, co robimy, jest mocno uzależnione od tego, co czujemy.
 Popularne żarty o psychologach często nawiązują do tego, że pierwsze pytanie, jakie ci specjaliści zadają swoim pacjentom, brzmi: „Jak się z tym czujesz?”. Niby dlaczego emocje i uczucia miałyby być tak ważne? Mogę na to odpowiedzieć, że głód czy zmęczenie na ogół bywają istotne. „Ale chwileczkę” — zapytasz zapewne — „czy głód jest emocją?”. A co z uczuciem zmęczenia? Sądzę, że większość ludzi nie rozpoznałaby emocji, nawet gdyby zapukała do ich drzwi. Inni z kolei przykładają do uczuć nadmierną wagę. Gwoli wyjaśnienia, głodu i zmęczenia nie uznaje się za emocje, ale są dla nas nie mniej ważne niż jedzenie i sen.
 
  Brak Ci motywacji? Zadzwoń do Tony’ego
 Tony Robbins został multimilionerem i stworzył swoje imperium dzięki temu, że pomagał ludziom znaleźć motywację. Jest on bowiem mówcą motywacyjnym. Co prawda nie znam się zbyt dobrze na tej technice, a nawet nie jestem pewien, czy faktycznie przynosi odpowiednie efekty, ale nie zmienia to faktu, że wiele gwiazd i znanych osobistości uwielbia Tony’ego. Z handlowego punktu widzenia nie ma jednak większego znaczenia, czy metoda działa, czy nie. Liczy się to, że ludzie chcą być motywowani. Ba, muszą być motywowani. Często wydają ogromne sumy pieniędzy, aby móc korzystać z metody Tony’ego Robbinsa.
 Ciężko byłoby wyobrazić sobie życie pozbawione motywacji. Bez niej mógłbym cały czas siedzieć na kanapie, jeść chipsy i oglądać telewizję. W końcu nie każdy chce ratować świat czy leczyć raka! Niezależnie od tego, co robimy, psychologowie studiujący problem motywacji wierzą, że pewne procesy psychologiczne są odpowiedzialne za motywację.
   Życzy pan sobie niedźwiedzia z adrenaliną czy bez?
 Możemy dziękować naturze za to, że wyposażyła nas w instynkty. W procesie ewolucji organizmy rozwijały przydatne zachowania. W efekcie zwiększały się szanse na przetrwanie gatunku. Weźmy na przykład grupę ludzi żyjących w lesie z wilkami, niedźwiedziami oraz innymi niebezpiecznymi zwierzętami. Wyobraź sobie, że trzy pary mężczyzn i kobiet spotkały wielkiego niedźwiedzia. Jedna z par rzuciła się do ucieczki w chwili, gdy zobaczyła zwierzę. Druga zatrzymała się na kilka sekund, sparaliżowana przerażeniem. Z kolei trzecia para rzuciła się do walki z
 
  Poniżej opiszę różne teorie związane ze źródłami i strukturą motywacji, od prostych potrzeb biologicznych do pragnienia wolności i niezależności.
 Wierzyć swoim instynktom
 Czy drapieżniki potrzebują mięsa, bo tego chcą? Czy nie ma buntowniczych tygrysów, czarnych owiec swojego gatunku, które pragną żywić się trawą? Niestety, drapieżnik nie może tego zrobić, nawet jeśli bardzo by chciał. Tygrysy muszą żywić się mięsem, ponieważ nie mają innej możliwości. Potrzebują go, by przeżyć. To instynkt.
 Instynkt jest automatycznym, niezależnym od woli i niewyuczonym świadomie zachowaniem, które pojawia się w odpowiedzi na konkretny sygnał wzbudzenia, czyli bodziec. Wiele przykładów instynktów można znaleźć w codziennych zwrotach: instynkt macierzyński, instynkt zabójcy, instynkt
   niedźwiedziem uzbrojona w kije i kamienie. Bezskutecznie.
 Jeżeli pierwsza para, która uciekła na widok niedźwiedzia, zdecydowała się mieć dzieci, istnieje szansa, że jej potomek również uciekałby przed niebezpiecznymi zwierzętami. Dwie pozostałe (podatna na strach i skłonna do walki) zginęły, więc nie przekażą dalej genów. Ten dość uproszczony przykład ilustruje mechanizm działania doboru naturalnego. Otóż w procesie ewolucji wzmacniane są cechy ułatwiające przetrwanie gatunku. Przedłużają go ci, którzy przeżyją. Możemy założyć, że para uciekinierów ma lepszy instynkt niż pozostałe dwie, ponieważ pozwolił jej na skuteczną ochronę życia. Instynkty pomagające przeżyć pozostają bowiem w puli genów.
 
  wewnętrzny itp. Instynkty motywują nas, sprawiają, że robimy to, co robimy, ponieważ musimy to robić. Działanie takie jest automatyczne i niezależne od woli.
 James McDougall dokonał klasyfikacji części naszych podstawowych instynktów. Wierzył, że można je rozpoznawać poprzez określanie związanych z nimi celów. W swoich pracach zidentyfikował wiele instynktów, takich jak rodzicielstwo, poszukiwanie żywności czy instynkt płciowy. Kiedy zatem będziesz czuć wyrzuty sumienia po objedzeniu się hamburgerami, zawsze możesz użyć całkowicie nienaukowej i w gruncie rzeczy słabej wymówki, że właśnie pokierował Tobą niezwykle ważny instynkt zdobywania pożywienia.
 Wiele badań w omawianej dziedzinie przeprowadzono na zwierzętach (w takich testach instynkty nazywane są również „modalnymi wzorcami zachowania”). Gęsi odlatują zimą na południe. Dlaczego? Może podobają im się baseny w Hiszpanii albo to po prostu instynkt. Konrad Lorenz przeprowadził wiele eksperymentów mających na celu zbadanie instynktownego zachowania zwierząt. Jego podejście do motywacji nosi nazwę etologicznego. Inny etolog, Petri, stwierdził, że instynktowne zachowania mają specyficzną energię. Otóż określony bodziec uaktywnia konkretne reakcje. Wszystkim instynktownym zachowaniom towarzyszy co najmniej jeden uaktywniający je impuls, zwany bodźcem kluczowym. Przejazd w pobliżu dobrej kawiarni jest kluczowym bodźcem dla mojego instynktu kawowego. Być może kofeina pomagała przetrwać moim przodkom? Ciekawe, czy w neolitycznej Europie mieli już Starbucksa... Bodźce kluczowe pochodzą z otoczenia. Te, które mają źródło w zachowaniu innych przedstawicieli grupy zwierząt, noszą nazwę wyzwalaczy.
 Bodźce kluczowe są źródłem reakcji o charakterze zarówno stałym, jak i automatycznym. Zachowania takie nazywamy ustalonymi wzorcami zachowań. Jeden z przykładów stanowi opisany przez Lorenza imprinting. Jest to swego rodzaju więź powstająca
 
  pomiędzy młodym zwierzęciem a jego rodzicami. Pamiętasz może kreskówki, w których wylęgający się z jajka kurczak zaczyna podążać za pierwszą napotkaną postacią, pomimo że nie jest ona kurą? Tak właśnie działa imprinting.
 Czuć potrzebę
 Wielu z nas narzeka na kłopoty związane z finansami. Jestem pewien, że nawet miliarderom problemy pieniężne spędzają czasami sen z powiek. Część z nas nauczyła się oszczędzania. Odkładamy pieniądze na spłatę kredytu, opłaty samochodowe, ubezpieczenie medyczne czy utrzymanie domu. Jeżeli coś zostaje, przeznaczamy pewną kwotę na rozrywki. Kiedy sam zacząłem oszczędzać, zauważyłem, że zaszła we mnie pewna zmiana. Za każdym razem, kiedy wchodziłem do sklepu i widziałem coś, co mi się podobało, na przykład płytę CD lub nową parę butów, zaczynałem od zastanowienia się, czy jest mi to faktycznie niezbędne. Organizowanie budżetu wymaga bowiem określenia potrzeb i ustalenia priorytetów.
 Najpierw wydaję pieniądze na to, co jest niezbędne. Moje pragnienia w bardzo dużym stopniu wpływają na sposób, w jaki korzystam ze swoich finansów. Mogę wręcz powiedzieć, że jestem zmuszany do działania przez priorytetowe potrzeby. Zaspokajanie ich to jedna z najważniejszych motywacji, jeżeli nie najważniejsza. Potrzeby napędzają moje zachowania. Motywują mnie.
 Clark Hull zaproponował teorię motywacji podkreślającą potrzebę satysfakcji. Z potrzebami wiążą się dwa stany: homeostaza i odzyskanie równowagi. Pierwszego z nich doświadczamy, gdy nasze potrzeby są zaspokojone i czujemy, że osiągnęliśmy równowagę. Natomiast niezrealizowanie pragnień wytrąca nas z równowagi. Odczuwamy wówczas motywację do odzyskania jej poprzez zaspokojenie potrzeb.
  
  Koncepcja Hulla nosi nazwę teorii redukcji popędu, ponieważ człowiek czuje popęd do zaspokajania swoich potrzeb. W tym przypadku mowa o motywacjach zorientowanych na osiągnięcie satysfakcji i homeostazy. Istnieją dwa rodzaje popędów:
 • Potrzeby biologiczne, których zaspokojenie jest niezbędne, aby przetrwać, to popędy pierwotne. Przykładami mogą być: głód, zmęczenie, pragnienie. Jeżeli się nad tym zastanowić, tego typu popędy odgrywają na co dzień bardzo istotną rolę. Spora część naszego życia polega bowiem na zaspokajaniu głodu i szukaniu schronienia.
 • Wszystkie potrzeby poza podstawowymi określa się mianem popędów wtórnych. Wielu z nich uczymy się od rodziny, żyjąc w określonej grupie społecznej i kulturze. Wtórne popędy ujawniają swoją wagę w chwili, gdy zaczynają się łączyć z potrzebami pierwszorzędnymi. „Mówią” nam, by chodzić do szkoły i uzyskiwać wysokie oceny, bo dzięki temu zapewnimy dobre życie sobie i rodzinie. Popędy wtórne nie mają wartości samej w sobie i są istotne wyłącznie wtedy, gdy wiążą się z popędami pierwotnymi.
 Jedną z wad teorii ograniczania popędów jest to, że nie zostawia miejsca na potrzeby, które mają nikły związek z biologicznym instynktem przetrwania. Czy surfowanie przywraca mi równowagę homeostatyczną? Jaką biologiczną potrzebę w ogóle zaspokaja ten sport? Można, nieco naciągając, odpowiedzieć, że kiedy nie pójdę surfować, popadnę w depresję i z tego powodu nie będę w stanie pracować, a w efekcie moja lodówka zacznie świecić pustkami. To czyniłoby z surfingu popęd wtórny znajdujący się na końcu szeregu innych tego typu potrzeb. Jednak większość z nas nie sprowadza każdej czynności do kwestii przetrwania, a przynajmniej nie robi tego na poważnie.
 Chociaż nie jest to prawdziwa teoria instynktów, koncepcja Abrahama Maslowa zakłada, że nasze motywacje stanowią wynik podstawowego zbioru potrzeb, które w naturalny sposób staramy się
 
  zaspokoić. Badacz ten wierzy, że niektóre z pragnień są bardziej istotne od innych. Jedzenie jest ważniejsze od zdania matury na szóstkę. Chociaż zarówno zaspokojenie głodu, jak i chęć uzyskania wysokiej oceny na egzaminie są dążeniem do zrealizowania określonej potrzeby, to kwestia głodu ma charakter zdecydowanie bardziej podstawowy dla naszego funkcjonowania.
 Maslow stworzył listę priorytetów, na podstawie której ułożył następnie piramidę potrzeb:
 • Na najniższym i najbardziej podstawowym poziomie znajdują się nasze podstawowe potrzeby fizjologiczne, związane z pożywieniem, wodą i snem. Kierują one naszym zachowaniem, dopóki ich nie zaspokoimy.
 • Na kolejnym poziomie znajduje się potrzeba bezpieczeństwa. Wszyscy pragniemy schronienia i opieki.
 • Trzeci poziom zajmuje miłość i przynależność.
 • Następna w kolejności jest potrzeba poczucia własnej wartości. Chętniej angażujemy się w sytuacje, które pomagają nam wzmocnić nasze poczucie wartości i znaczenia.
 • Szczyt piramidy zajmuje samodoskonalenie, czyli potrzeba wykorzystywania wszystkich swoich możliwości i osiągnięcia najwyższego możliwego poziomu umiejętności, a także świadomość samych siebie i swoich pragnień. Kiedy osiągamy ten poziom, przeżywamy doświadczenie szczytowe. Tym mianem określa się poczucie zapowiadające zbliżanie się do najwyższego możliwego poziomu motywacji. Należy jednak pamiętać, że nawet osoby, które aktywnie się rozwijają, doświadczają tego uczucia rzadko i na krótko. Na samym szczycie nie da się bowiem przebywać przez dłuższy czas.
  
  Zwiększanie zainteresowania
 Optymalny poziom teorii pobudzenia jest bardziej rozwiniętą wersją koncepcji redukowania popędu. Zamiast po prostu czuć pragnienie realizowania potrzeb biologicznych na najniższym poziomie, jesteśmy motywowani do osiągnięcia najwyższego możliwego poziomu zaspokojenia.
 Co rozumiem pod pojęciem „najwyższy poziom zaspokojenia”? Pomyśl o nim jak o „apetycie rosnącym w miarę jedzenia”. Kiedy ciało potrzebuje energii, robię się głodny i uaktywnia się u mnie pierwotny popęd do zjedzenia czegoś. Gdyby moja teoria była „teorią hamburgerową”, czyli „teorią minimalnego poziomu pobudzenia”, według której po prostu wybierałbym coś, co akurat jest pod ręką, zaspokoiłbym głód na przykład tłustym hamburgerem. Czemu jednak miałbym decydować się hamburgery, skoro mogę zjeść stek? Czy nie lepiej jednocześnie zaspokoić głód i cieszyć się smakiem posiłku?
 Teoria optymalnego poziomu pobudzenia mówi także o tym, że czujemy potrzebę wyszukiwania najlepszego (optymalnego) poziomu wzbudzenia, aby zmaksymalizować skuteczność naszych działań. Yerkes i Dodson próbowali sprawdzić, jak taka teoria mogłaby działać w praktyce. Odkryli, że najlepiej funkcjonujemy w stanie umiarkowanego pobudzenia, kiedy nie jesteśmy ani zbyt odprężeni, ani zbyt spięci. To twierdzenie znane jest jako zasada Yerkesa- Dodsona.
 Czy kiedykolwiek zdarzyło Ci się przedstawiać coś w klasie lub na forum innej grupy ludzi? Czy odczuwałeś wówczas zdenerwowanie? Jak silne? Czy miałeś mdłości i zdarzały Ci się omdlenia? Tak silne zdenerwowanie oznacza skrajny poziom pobudzenia. Wszyscy, którzy mają z tym problemy, wiedzą, że w takich sytuacjach jakość działania
   
  spada. Z drugiej strony, jeżeli jesteśmy zbyt rozluźnieni, możemy wkładać w działania zbyt mało wysiłku, co wywoła te same skutki, co nadmierne napięcie. Najlepszym sposobem jest zachowanie umiarkowania.
 Zmiana usługodawcy jest nagrodą
 Przynajmniej raz w tygodniu po przyjściu do domu widzę błyskającą lampkę mojej automatycznej sekretarki. Mam nadzieję, że dzwonił stary przyjaciel albo niewidziany od dawna członek rodziny. Niestety, zwykle okazuje się, że jedna z firm telekomunikacyjnych proponuje mi skorzystanie z jej usług.
 Wiele wysiłków marketingowych opiera się na koncepcji motywacyjnej zwanej teorią oczekiwań. Zakłada ona, że nasze motywacje stanowią wynik analizy potencjalnych zysków związanych z konkretnym zachowaniem oraz szans na ich osiągnięcie. Usługodawcy liczą na to, że skorzystam z ich oferty, i obiecują mi możliwość wygrania nagrody. To bezpośrednia, ale bardzo silna metoda motywowania ludzi, zwłaszcza jeżeli uda się wmówić, że wygrana jest praktycznie pewna!
 Teoria skłonności, ściśle związana z teorią oczekiwań, mówi, że naszymi działaniami kieruje prosta chęć osiągania korzyści i unikania nieprzyjemnych wrażeń, takich jak ból. Moje doświadczenia z nachalnymi firmami reklamującymi swoje usługi sprawiają, że kiedy widzę w skrzynce mailowej spam, nieprzyjemność związana z czytaniem takiej korespondencji przewyższa zainteresowanie motywowane perspektywą oszczędzenia kilku dolarów. Niezależnie od tego, czy są słuszne, czy nie, oczekiwania mają w moim przypadku bardzo istotny wpływ na zachowanie. Kiedy więc widzę w skrzynce spam, kasuję go bez czytania.
 Twarzą w twarz z teorią oporu
 
  Czasami jesteśmy motywowani do robienia rzeczy, które nie są zbyt przyjemne, jak na przykład ćwiczenia fizyczne (a przynajmniej ja uważam, że są one mało ciekawe). Wielu z nas decyduje się na przedsięwzięcie na pierwszy rzut oka przynoszące więcej kłopotów niż korzyści. Nie oznacza to jednak, że tacy ludzie mają skłonności masochistyczne. Chęć robienia rzeczy, które wydają się nieprzyjemne, można wyjaśnić za pomocą teorii oporu. Głosi ona, że nasze motywacje są warunkowane nie przez pierwotną reakcję na otrzymywany bodziec (w przypadku ćwiczeń może nim być ból bądź zmęczenie), lecz przez reakcję lub motywację pojawiającą się po tej pierwszej, na przykład widok atletycznego ciała w lustrze.
 Każdej reakcji towarzyszy przeciwna wobec niej reakcja, zwana procesem przeciwstawnym. Gdy przez pewien czas jesteśmy wystawieni na działanie danego bodźca, reakcja pierwotna zaczyna słabnąć, ustępując miejsca nasilającej się reakcji przeciwnej.
 Wiele osób lubi ostre i dobrze przyprawione potrawy. Osobiście wolę czuć smak, kiedy jem, a nie jeszcze dwadzieścia minut później, ale o gustach się nie dyskutuje. Jaka jest reakcja przeciwna w przypadku jedzenia pikantnych potraw? Odpowiedź brzmi: wydzielanie endorfin pełniących funkcję naturalnych środków przeciwbólowych. Ostre przyprawy wywołują chemiczne oparzenia języka. W takiej sytuacji ciało wytwarza endorfiny mające osłabić powstały ból. Miłośnicy ostrej kuchni uważają, że po prostu lubią pikantne jedzenie, ale zgodnie z teorią procesów przeciwstawnych stanowią przykład osób uzależnionych od endorfin. Tacy ludzie są bowiem gotowi parzyć sobie język, aby czerpać przyjemność z reakcji uwalniania tych sprawiających przyjemność substancji.
 Teoria oporu jest często wykorzystywana do wyjaśnienia zjawiska uzależnień. Osoba zażywająca narkotyki przeżywa bowiem „haj”, czyli uczucie euforii i nagły przypływ bardzo silnych pozytywnych emocji, który jednak po pewnym czasie ustępuje, a jego miejsce zajmuje niezwykle niemiłe uczucie „zjazdu”. Zgodnie z opisywaną tutaj teorią narkomania nie polega na dążeniu do ponownego
 
  przeżycia przyjemnego odurzenia. Głównym celem osoby uzależnionej jest uniknięcie nieprzyjemnych objawów „zjazdu”.
 Kto tu rządzi?
 Wolność może być jednym z najsilniejszych motywatorów. Jak wielokrotnie pokazała historia, całe społeczności oraz inne duże grupy poświęcały życie w imię prawa do decydowania o swoim losie. Deklaracja Niepodległości USA, napisana pod kierunkiem Thomasa Jeffersona, jest jednym z dokumentów, które najlepiej wyrażają wspomnianą wyżej determinację do działania na własną rękę, bez ulegania wpływom z zewnątrz.
 Edward Deci i Richard Ryan zaproponowali psychologiczną koncepcję motywacji. Ich teoria autodeterminacji zakłada, że dążenie do kompetencji, autonomii i relacji stanowi podstawę ludzkiego działania. Deci i Ryan mogą zatem zostać uznani za „ojców założyciel” psychologii motywacyjnej. W swojej pracy często przywołują dowody na to, że pragnienie kompetencji, autonomii i relacji pojawia się w kulturze, a także jest niezbędne do osiągnięcia poczucia dobrostanu i optymalnego poziomu funkcjonowania w pracy, szkole i związkach osobistych. Teoria autodeterminacji zakłada istnienie dwóch rodzajów motywacji:
 • autonomicznej, czyli wewnętrznej, odzwierciedlającej wolność wyboru i poczucie decydowania o samym sobie;
 • kontrolowanej, czyli funkcji zewnętrznych warunków i wiążących się z działaniem nagród oraz kar, takich jak wstyd, zapłata lub szacunek.
 Motywacja kontrolowana wiąże się z poczuciem przymuszenia do myślenia bądź działania zgodnie z normami narzucanymi z zewnątrz. Doskonałym historycznym przykładem motywacji autonomicznej może być zaś historia Rosy Parks, Murzynki, która poprzez zajęcie miejsca w części autobusu przeznaczonej „tylko dla białych” rzuciła wyzwanie segregacji rasowej w USA. Była więc na
 
  tyle odważna, aby wybrać siedzenie zgodnie z własną wolą. Nie obawiała się sprzeciwić „kontrolowaniu” swojej motywacji. Ten akt odwagi i samodzielności pomógł zmienić historię. Zgodnie z teorią autodeterminacji najlepiej utrzymywać kontrolę nad własnym zachowaniem i cieszyć się wolnością podejmowania decyzji. Pomaga to zaspokajać podstawowe ludzkie potrzeby i napędza motywację.
 Deci i Ryan traktują autonomię jako synonim nadzorowania swojego ciała, regulowania postępowania. Ich teoria opisuje potrzeby i motywacje jako autonomiczne i poddane własnej kontroli. Badacze przedstawiają też mechanizmy psychologicznej samoregulacji, umożliwiającej wybieranie myśli, działań i emocji, które są zgodne z celami danej osoby. Innymi słowy, odpowiada ona na pytanie „Dlaczego ludzie działają?”, zaś samoregulacja wyjaśnia, „jak” to robią.
 Andrea Burger, psycholog, definiuje samoregulację jako jednostkową zdolność do monitorowania i modyfikowania poznania, emocji i zachowania w taki sposób, aby osiągać własne cele bądź adaptować się do konkretnych sytuacji. Poddane jej zachowanie oznacza kontrolowane, skupione i uważne myślenie i funkcjonowanie, będące przeciwieństwem działania pod wpływem impulsu. Autodeterminacja wydaje się niemożliwa bez stosownej samoregulacji.
 Dobrze jest być osobą autonomiczną i kontrolującą swoje zachowanie, ale wielu z nas zauważa, że postanowienia dotyczące diety, ćwiczeń, palenia papierosów lub wykonywania innych czynności okazują się krótkotrwałe. Chcemy schudnąć, ale mamy skłonność do przejadania się. Chcemy ćwiczyć, ale zamiast tego siedzimy na kanapie.
 Powyższy problem wiąże się z siłą woli, definiowaną przez Roya Baumeistera jako zdolność do zwalczania krótkoterminowych pokus w celu osiągnięcia długofalowych celów. Niektórzy psychologowie uważają ją za logiczny element samoregulacji, niezbędny do dokonywania właściwych wyborów w obliczu konfliktu motywacji
 
  bądź impulsów. Możesz ograniczyć jedzenie i chudnąć albo objadać się kurczakiem w gęstym sosie i tyć. Wybór należy wyłącznie do Ciebie.
 Psycholog Walter Mischel przeprowadził w latach 60. XX wieku proste, lecz bardzo istotne badanie, znane jako „eksperyment cukierkowy”. Polegało ono na tym, że każde z uczestniczących w nim dzieci otrzymywało małą nagrodę (na przykład cukierek) i było informowane, że jeżeli go nie zje do powrotu badającego, otrzyma większą nagrodę. Innymi słowy, powstrzymywanie się od małej gratyfikacji przez krótki czas było równoznaczne z uzyskaniem większej. Jak nietrudno zgadnąć, część dzieci oparła się pokusie, część nie. Druga faza badań, przeprowadzona na tej samej grupie, ale wiele lat później, wykazała, że maluchy, które potrafiły odroczyć gratyfikację, lepiej radziły sobie w szkole i miały mniejszą skłonność do tycia.
 Badania sugerują, że siła woli jest zdolnością psychologiczną, jaką dysponuje każdy z nas. Często porównuje się ją do „mięśnia”, który można wzmacniać i budować, ale także przemęczać i osłabiać. Silna wola w naturalny sposób wiąże się z zakończonymi sukcesem próbami rzucenia palenia bądź utrzymaniem programu ćwiczeń. Stres i nadmierne pokusy osłabiają ją. Dlatego lepiej nie zachodź do cukierni, jeżeli masz ochotę wyłącznie na filiżankę kawy. No, chyba że „postanowisz” zjeść szarlotkę czy ciastko z czekoladą.
 Setki złych wierszy — emocje
 Żadna z opisywanych dotąd teorii nie odwoływała się do siły emocji mogącej skłonić nas do działania. Uczucia i motywacje są jednak ściśle ze sobą związane. Kiedy odczuwamy jakąś potrzebę, jesteśmy tym samym motywowani do jej zaspokojenia. Gdy burczy nam w brzuchu, wiemy, że pojawił się głód. Skąd jednak mamy wiedzieć, czy nasze inne, bardziej psychologiczne pragnienia (jak na przykład potrzeba poczucia własnej wartości) pozostają niezaspokojone? Oczywiście dzięki emocjom, które dają nam
 
  sygnał, gdy takie potrzeby nie są realizowane. Informują nas o tym, że nie osiągamy naszych celów motywacyjnych (odczuwamy wtedy na przykład rozczarowanie). Wysyłają również odpowiednie sygnały, kiedy realizujemy swoje zamierzenia (na przykład czujemy się wówczas szczęśliwi).
 W niniejszej sekcji zdefiniuję emocje, wyjaśnię ich funkcje i omówię sposoby „wykorzystywania” uczuć do osiągania własnych celów.
 Emocja jest skomplikowanym zjawiskiem, na które składają się trzy podstawowe elementy:
 • Doświadczenie subiektywne. Kiedy człowiek odczuwa określoną emocję, nazywamy to uczuciem. Moje doświadczenie smutku może składać się z płaczu i braku energii lub motywacji. Ty być może zareagujesz inaczej; to subiektywna kwestia.
 • Odpowiedź psychologiczna. Wszystkie emocje ściśle wiążą się z określonymi reakcjami mózgu i systemu nerwowego. Kiedy jesteśmy źli, nasze serca mocniej biją, a oddech przyspiesza. Gdy pojawia się smutek, możemy czuć zmęczenie.
 • Element ekspresji. Każda emocja jest wyrażana i komunikowana w specyficzny sposób. Mimika, język ciała, postura, słowa, zdania, gesty i wiele innych środków wyrazu towarzyszą doświadczaniu emocji i służą do ich wyrażania.
 Od ostatnich kilku lat teorię emocji popierają psychologowie ewolucyjni. Postrzegają zachowania i procesy umysłowe jako reakcje adaptacyjne ukształtowane w procesie selekcji naturalnej. Są one więc traktowane jako część procesu adaptacji.
 Cosmides i Tooby twierdzą, że wszyscy posiadamy rozwiniętą sieć behawioralnych i umysłowych programów (podobnych do aplikacji komputerowych), które pomagają nam mierzyć się z wyzwaniami. Każdy z nich działa niezależnie od innych, w efekcie powstaje
  
  logistyczny chaos. Jeżeli sądzisz, że zorganizowanie wycieczki w plener jest trudne, pomyśl, że musisz koordynować wszystkie swoje zachowania i procesy umysłowe! W takiej sytuacji z pomocą przychodzą emocje. Według Tooby’ego i Cosmidesa są one swego rodzaju „programami nadrzędnymi”, których zadania to organizacja oraz integracja wszystkich zachowań i myśli, a zatem pełnią funkcję regulacyjną. To pomaga nam dowiedzieć się, co musimy robić w konkretnych sytuacjach, a także sprawdzić, czy osiągnęliśmy założone cele.
 Co było pierwsze: ciało czy umysł?
 Jeżeli emocje składają się z trzech komponentów, czyli subiektywnego doświadczenia, reakcji fizjologicznej i elementu ekspresji, to który z nich pojawia się jako pierwszy? Czy człowiek czuje gniew, zanim napnie mięśnie? Czy może wpada w złość, zanim zrozumie, że ogarnęło go to uczucie? Poznanie tego procesu nie jest łatwe — przypomina próbę odpowiedzenia na pytanie, czy pierwsze było jajko, czy kura. Ale nie obawiaj się, stary, dobry farmer Cash poukłada wszystkie jajka na swoim miejscu. Istnieją bowiem trzy teorie próbujące wyjaśnić, który z komponentów emocji pojawia się jako pierwszy:
   Uczucia ratują życie
 Emocje pomagają nam stwierdzić, czy nasze cele zostały osiągnięte, ale nie jest to jedyna ich funkcja. Mogą bowiem również ostrzegać nas i przygotowywać na nadejście niebezpiecznych sytuacji. Gavin de Becker w książce The Gift of Fear wychwala pod niebiosa tę właśnie funkcję. Ujmując to w dużym skrócie, strach pomaga nam chronić życie. Czy kiedykolwiek zdarzyło Ci się poczuć, że coś jest „nie tak”? To właśnie to uczucie jest wynikiem działania emocji ostrzegającej nas przed nadejściem niebezpiecznej sytuacji, z której
 
  Teoria Jamesa-Langego
 Teoria Jamesa-Langego pomaga zrozumieć tę złożoną kwestię. Kiedy napotykamy sytuację lub bodziec wywołujący u nas reakcję emocjonalną, nasze ciała reagują jako pierwsze. Wszyscy posiadamy zestaw automatycznych reakcji na bodźce emocjonalne. System sensoryczny reaguje na nie, wysyłając stosowny sygnał do rejonów mózgu odpowiedzialnych za emocje. Następnie, po wystąpieniu stanu pobudzenia i oceny, pojawia się subiektywne doświadczenie. Na przykład mózg rozpoznaje uczucie strachu po zinterpretowaniu długiego ciągu reakcji fizjologicznych. Jednak dopiero gdy zidentyfikuje doświadczenie, można wyrazić emocje.
 Najpierw dostrzegamy niedźwiedzia. Następnie nasze serca zaczynają mocniej bić i pojawiają się wszystkie pozostałe reakcje związane ze strachem, które mogą zostać przeanalizowane następująco: „Moje serce bije szybciej i uciekam przed
  nie zdajemy sobie świadomie sprawy. De Becker sugeruje, żebyśmy częściej słuchali tego głosu i ufali mu, ponieważ jest bardzo użytecznym narzędziem pomagającym przeżyć.
 Pozytywne emocje uwalniają nas od napięć i stresów, którym stawiamy czoła każdego dnia. Szczęście daje przyjemność. Jak wyglądałoby życie, gdyby nikt nigdy nie był szczęśliwy? Niewątpliwie byłoby paskudne! Osoby szczęśliwe łatwiej nawiązują relacje między sobą. Szczęście skłania nas do spotykania się z innymi ludźmi. To z kolei pomaga tworzyć związki, z których mogą narodzić się dzieci dziedziczące po rodzicach skłonność do odczuwania szczęścia. Emocje sprawiają też, że jesteśmy bardziej atrakcyjnymi partnerami. Ponadto pomagają nam nawiązywać kontakty z innymi ludźmi.
 
  niedźwiedziem, więc muszę się bać”. Dopiero wówczas mamy szansę wyrazić strach.
 Teoria Cannona-Barda
 Teoria Cannona-Barda jest wariacją na temat koncepcji Jamesa- Langego. Podobnie jak ona opiera się na twierdzeniu, że fizjologiczna reakcja na bodziec występuje, zanim pojawi się subiektywne doświadczenie emocji. Istnieje wszakże jedna drobna różnica. Cannon i Bard nie twierdzą bowiem, że złożone schematy aktywacji mięśni i następujące po nich działanie (jak na przykład reakcja ucieczki przed niedźwiedziem) to pierwsze zjawiska w procesie wyrażania emocji.
 Jako pierwsze aktywizowane są partie mózgu, które uznaje się za mniej złożone. Owe „niższe” części jednocześnie wysyłają następnie sygnał do trzech „wyższych” obszarów: oceny, pobudzenia i doświadczenia. Główna różnica pomiędzy tą teorią a koncepcją Jamesa-Langego polega na tym, że ta idea zakłada, iż pobudzenie, analiza, doświadczenie i wyrażanie następują jednocześnie, ale dopiero po tym, jak wzbudzone zostaną bardziej podstawowe rejony mózgu.
 Jeżeli więc spotykamy niedźwiedzia, „niższe” partie mózgu aktywizują się, a następnie jednocześnie rzucamy się do ucieczki, analizujemy bieg, orientujemy się, że czujemy strach, i krzyczymy: „Na pomoc!”. Samo działanie umysłu opisano szerzej w rozdziale 3.
 Teoria dwuczynnikowa
 Stanley Schachter z Columbia University i Jermone Singer z Penn State University opracowali trzecią propozycję — wariację procesu emocjonalnego. Ich teoria dwuczynnikowa korzysta z elementów teorii Jamesa-Langego i Cannona-Barda, ale wprowadza jednocześnie pewne zmiany. Schachter i Singer zrezygnowali z koncepcji pobudzenia wywołanego pierwotną reakcją organizmu bądź „niższych” partii mózgu, po którym następuje proces analizy. Teoria dwuczynnikowa zakłada, że odpowiedzi fizjologiczne oraz
 
  ocena poznawcza następują jednocześnie i funkcjonują na zasadzie sprzężenia zwrotnego, wspólnie wytwarzając subiektywne doświadczenie emocji. W procesie oceny korzysta się z informacji płynących z samej sytuacji oraz z otoczenia. Pobudzenie emocjonalne jest traktowane jako ogólne (niezwiązane z konkretną emocją), dopóki nie zakończy się wspomniany proces.
 Zgodnie z tą teorią, kiedy widzę niedźwiedzia, doświadczam pobudzenia emocjonalnego i w tym samym momencie dokonuję oceny poznawczej: „Jestem pobudzony i widzę niebezpieczne zwierzę. To znaczy, że muszę się bać”.
 Wyrażanie siebie
 Czy każdy, kto się uśmiecha, jest szczęśliwy? A co czuje ktoś, kto patrzy na nas, wciąga powietrze i robi się czerwony na twarzy? Czy można zgadnąć, jakie emocje odczuwa taka osoba? Oczywiście, że tak. Wszystkie uczucia wiążą się z określoną ekspresją i można je komunikować na przykład za pomocą słów, mimiki, kontaktu wzrokowego i innych ruchów ciała oraz sygnałów niewerbalnych.
  Odrobina zabawy
 Wyobraź sobie następujący eksperyment: badani otrzymują zastrzyk z adrenaliny aktywującej ich sympatyczny układ nerwowy. Powoduje to włączenie u nich reakcji walki lub ucieczki. Część badanych dowiaduje się o faktycznym działaniu zastrzyku, część zaś otrzymuje błędne informacje lub nie dowiaduje się niczego. Następnie uczestnicy są dzieleni na dwie grupy. Jedna z nich znajduje się w sytuacji wywołującej gniew, druga zaś — w sytuacji wywołującej euforię. Członkowie pierwszej grupy musieli wypełnić obraźliwy kwestionariusz, mający na celu rozzłoszczenie ich, zaś druga została umieszczona w sali z badaczem, który się śmiał, żartował i ogólnie rzecz biorąc, dobrze się bawił.
 Obie grupy otrzymały tę samą substancję, więc ich ciała zareagowały w taki sam sposób i odczuły identyczny typ
 
  Niektórzy uważają, że komponent ekspresyjny emocji jest wrodzony, podobnie jak zdolność do oceny samopoczucia innej osoby poprzez obserwowanie jej zachowań. Część tych reakcji ma charakter uniwersalny, na przykład uśmiech towarzyszący radości lub marszczenie brwi ze smutku.
 Niektóre sytuacje również ograniczają wyrażanie uczuć, gdyż na ogół nie wiwatujemy i nie uśmiechamy się na pogrzebach oraz nie krzyczymy na ludzi dających nam prezenty lub obdarzających nas komplementami. W niektórych kulturach ceremonie chowania zmarłych są ponure i ciche, a ich uczestnicy nie okazują zbyt wiele emocji, podczas gdy w innych mogą być niezwykle żywiołowe. Podczas takich pogrzebów ludzie rwą na sobie ubranie, krzyczą i rzucają się na trumnę.
 Kultura, w jakiej żyjemy, ma istotny wpływ na sposób wyrażania przez nas emocji, a także na poczucie tego, których z nich należy doświadczać i które wyrażać.
 Mowa pozwala nam wyrażać emocje. Istotne są:
 • Prędkość mowy. Mówimy szybciej lub wolniej, w zależności od tego, co czujemy.
 • Ton głosu. Wiele mówi o emocjach, których doświadczamy.
 • Natężenie głosu. Również może przekazać pewne informacje. Na przykład gdy jesteśmy podekscytowani albo źli, mówimy głośniej.
  pobudzenia. Ale czy wszyscy zinterpretowali je jako jednakowy typ emocji? Jak sądzisz? Badani z grupy „gniewnej” czuli złość, zaś badani z grupy „wesołej” twierdzili, że ogarnęła ich radość. Pamiętaj, że u wszystkich wystąpiło identyczne pobudzenie fizjologiczne. A zatem ich emocje opierały się wyłącznie na przesłankach płynących ze środowiska, wpływających na ogólne doświadczenia autonomicznego układu nerwowego. Zgodnie z założeniami teorii dwuczynnikowej badani określali swoje podniecenie, analizując sytuację, czyli kontekst.
 
   Jeżeli chcesz zachować maskę spokoju w chwili złości, dołóż starań, aby mówić powoli, miękko i cicho. Jeśli zamierzasz kogoś zastraszyć, wypowiadaj słowa szybko, głośno i szorstko. W ten sposób wyślesz sygnał, że się gniewasz.
 Ludzie doświadczają wielu różnych emocji: strachu, smutku, podniecenia czy niesmaku, że wymienię tylko kilka. Poświęć teraz chwilę na przemyślenie własnego życia. Jakie emocje odczuwasz najczęściej? Jako terapeuta widziałem całą ich gamę, ale najczęściej powtarzają się miłość i nienawiść. Ludzie lubią mówić o tym, jak pragną miłości, nie otrzymują jej, jak kochają itp. Chcą także wyrażać gniew w bezpiecznym miejscu, w którym nie muszą się obawiać negatywnej reakcji otoczenia.
 Bliskie spotkania z miłością
 Miłość sprawia, że świat się kręci. A może jednak robią to pieniądze? Niezależnie od tego, czy to uczucie jest główną siłą sprawczą, czy też nie, z pewnością silnie wpływa na ludzi. Prawie wszyscy pragniemy bowiem miłości, nawet jeżeli nie zawsze potrafimy się do tego przyznawać. Kochanie i bycie kochanym to niezwykle przyjemne doznania. Sądzę, że niełatwo byłoby udowodnić, że na świecie jest stanowczo za dużo tej przeklętej miłości.
 Mam nadzieję, że ci, którzy sądzą, iż to uczucie ma w sobie magię, nie stracą wiary, gdy przeprowadzę jego naukową analizę. Elaine Hatfield i Richard Rapson, psychologowie z University of Hawaii, wyróżniają dwa typy miłości:
 • Miłość namiętną — intensywne uczucie o charakterze romantycznym lub seksualnym. Przypomina miłość Romea i Julii. Nie jest to uczucie, jakim obdarza się babcię!
  
  • Miłość przyjacielską — emocje, jakie odczuwamy wobec przyjaciół i członków rodziny. Nie ma w nich wiele namiętności, za to cechują się przywiązaniem, zaangażowaniem oraz intymnością.
 Robert Sternberg stworzył teorię obejmującą wszystkie rodzaje miłości, z których każdy charakteryzuje się określonym poziomem namiętności, czyli silnego pragnienia innej osoby lub pożądania w związku o charakterze seksualnym; zaangażowania, czyli przeświadczenia o tym, że druga osoba zostanie przy nas niezależnie od sytuacji; intymności, czyli zdolności do dzielenia się najgłębszymi i najtajniejszymi uczuciami i myślami z inną osobą.
 Sześć typów miłości Sternberga, opierających się na różnych poziomach namiętności, przywiązania oraz intymności, to:
 Sympatia. W takiej relacji istnieje intymność bez namiętności i zaangażowania. Dobrym przykładem są stosunki pacjent – terapeuta. Można bowiem powiedzieć specjaliście o swoich uczuciach i myślach, ale nie wiąże się to z namiętnością ani zaangażowaniem.
 Zadurzenie. W tym przypadku mamy do czynienia z namiętnością, ale nie z intymnością ani zaangażowaniem. Ten rodzaj miłości to odczuwanie pożądania, przygoda na jedną noc lub też uczucie łączące nastolatków.
 Pusta miłość. Można o niej mówić, jeśli istnieje zaangażowanie, ale nie odczuwamy namiętności ani intymności. Niektóre małżeństwa są zaangażowane z przyzwyczajenia lub wygody. Wówczas ludzie zostają ze sobą pomimo braku namiętności oraz intymności.
 Miłość namiętna. Ten rodzaj uczucia charakteryzuje się wysokim poziomem zaangażowania i namiętności, ale niskim poziomem intymności.
  
  Romeo i Julia wydawali się wpaść w sidła miłości namiętnej. Nie można się jednak dziwić brakowi intymności w ich przypadku, ponieważ nie mieli nawet czasu porozmawiać ze sobą.
 Miłość przyjacielska. Mówimy o niej, gdy jesteśmy zaangażowani i nawiązujemy kontakt intymny, ale nie pojawia się namiętność. Stanowi zatem odpowiednik bardzo dobrej przyjaźni.
 Miłość oddana. Sądzę, że Sternberg nadał temu uczuciu taką nazwę, ponieważ zawiera ono wszystkie trzy komponenty: silną namiętność, głębokie oddanie i wysoki poziom intymności. Wymaga oddania całego siebie.
 Czy podwaliny miłości są kształtowane w okresie dzieciństwa? Niektórzy psychologowie twierdzą, że związki miłosne w dorosłości stanowią przedłużenie naszego przywiązania z pierwszych lat życia. Dzieci doświadczające zdrowego przywiązania później tworzą zwykle dojrzalsze związki, cechujące się wyższym poziomem intymności oraz zaufania. Na takie osoby źle wpływa nadmierna zależność. Dzieci, u których wytworzył się lękowy lub ambiwalentny model przywiązania do opiekunów, mogą „zakochiwać się” zbyt łatwo, szukać intymności w związkach z przypadkowymi osobami oraz przesadnie reagować na najmniejszą sugestię opuszczenia. Przypomnij sobie film Fatalne zauroczenie. Bohaterka grana przez Glenn Close musiała mieć w dzieciństwie problemy z przywiązaniem. Dzieci unikające sytuacji społecznych na ogół czują się niepewnie, gdy ktoś stara się do nich zbliżyć. W dorosłym życiu takie osoby za wszelką cenę starają się unikać sytuacji, w której byłyby zależne od partnera.
 Hatfield i Rappon postawili tezę, że każdy z nas posiada wzorce miłości w postaci schematów lub skryptów. Kształtują się one na wczesnych etapach życia, a w miarę upływu czasu i nabierania doświadczenia zmieniają się i przybierają określone formy. Wzorce
 
  te wpływają na sposób, w jaki myślimy o związkach, i określają nasze oczekiwania podczas nawiązywania tego typu relacji. Wygląda na to, że wiele osób występujących w telewizyjnych programach randkowych posiada bardzo oryginalne schematy miłości, ponieważ ich oczekiwania są, delikatnie mówiąc, interesujące.
 Istnieje sześć podstawowych schematów miłości, które odnoszą się do związków romantycznych. Różnią się one poziomem komfortu odczuwanego w sytuacjach cechujących się bliskością i stopniem niezależności partnerów oraz siłą skłonności do nawiązywania relacji uczuciowych:
 Potoczny — brak przywiązania; zainteresowanie bezproblemowym związkiem. Można marzyć dalej.
 Lepki — poszukiwanie bliskości (odrobinę zbyt intensywne) i lęk przed niezależnością. Czy ktoś ma może rozpuszczalnik?
 Niepewny — niepewność w kwestii bliskości oraz niezależności; problemy z podjęciem decyzji. Może rzucić monetą?
 Bezpieczny — poczucie bezpieczeństwa w kwestii bliskości oraz niezależności i niechęć do pochopnego działania.
 Unikowy — lęk przed nadmiarem bliskości i świetne przystosowanie do niezależnego życia. Nie uciekaj!
 Niezainteresowany — brak zainteresowania związkami.
 Każdy posiada własne zdanie na temat powyższych schematów miłości. Ciężko jest oceniać kogoś, kto przedkłada jeden z nich nad pozostałe. Wygląda na to, że poszczególne schematy są skuteczne w różnych okresach życia, choć większość z nas skłania się ku bezpiecznemu schematowi. Jeżeli ktoś zauważa, że jego stosunek
  
  do miłości zaczyna być źródłem problemów, powinien przemyśleć tę kwestię.
 Akceptacja gniewu
 Mówiąc o problemach, nie sposób nie poświęcić uwagi gniewowi. Z jednej strony rzadko wyrażamy złość „zdrowo”, z drugiej zaś robienie tego w niewłaściwy czy skrajny sposób zdarza się nam codziennie. Tak czy inaczej gniew jest naturalną emocją i ma takie samo znaczenie dla związków jak miłość.
 Czy widziałeś kiedyś koszulkę z napisem „Nie jestem uprzedzony. Nienawidzę wszystkich”? Czy nie jest to cudowny przekaz? Przypomina obrazek z Calvinem, bohaterem komiksu Calvin i Hobbes, sikającym na wszystko, od znaków firmowych producentów samochodów po urząd skarbowy. Czasami mam wrażenie, że żyję w społeczeństwie pełnym gniewu.
 Skąd bierze się gniew? Na ten temat istnieje wiele teorii. Jedna z nich mówi, że gniew jest konsekwencją doświadczania negatywnych lub bolesnych uczuć, wywoływanych przez wiele różnych czynników. Mogą to być niekomfortowe warunki, ból, ograniczenie poruszania się, a nawet głośne dźwięki. Sam na ogół określam tę teorię mianem „czynnika zrzędliwości”. Lekarze sądzą, że czujemy gniew, gdy:
 • Jest nam smutno. Ludzie w depresji częściej miewają napady gniewu. Nawet smutek i żal mogą wywoływać złość. Nierzadko zdarza się, że człowiek odczuwa bardzo silny gniew, gdy umrze bliska mu osoba.
 • Nie możemy robić tego, co chcemy. Zwykle powoduje to narastanie złości. Sroufe sugeruje istnienie systemu wyzwalania gniewu, który działa na zasadzie szybkowaru. Kiedy coś nas ustawicznie blokuje, frustracja wzrasta, co ostatecznie doprowadza do gniewu, który staje się kolejną blokadą. Teoria ta nie precyzuje konkretnego punktu, w którym następuje wybuch.
 
  • Jesteśmy odłączeni od ważnych osób. Mianem tym określa się ludzi, z którymi łączy nas silna więź emocjonalna. Kiedy zostajemy od nich oddzieleni, możemy reagować gniewem. Teoria ta opiera się na obserwacji małych dzieci po odseparowaniu ich od matek, ale ma zastosowanie również wobec dorosłych. Czy widziałeś kiedyś osobę, która wpadła w gniew, gdy jej partner czy partnerka zdecydowali się na zerwanie? Choć to rzadka sytuacja, część romansów kończy się zbrodnią.
 Choć gniew może być dość destruktywny, jest jednocześnie prawidłową i ważną emocją o wielu pozytywnych cechach. Wbrew pozorom złość może mieć charakter adaptacyjny, bywa przydatna w samoobronie oraz pozwala zapobiegać agresji ze strony innych osób. Jeżeli ktoś chce nas zaatakować, niewykluczone, że wyrażenie gniewu sprawi, iż niedoszły napastnik ponownie przemyśli sprawę.
 Musisz jednak uważać, ponieważ niektórzy ludzie reagują na gniew jeszcze większą agresją. Ponadto złość może szybko dostarczyć dużo energii fizycznej oraz pobudzić ambicję. Dlatego też nierzadko szybko doprowadza do eskalacji konfliktu. Podczas pracy w więzieniu często obserwowałem to zjawisko. Twardzi ludzie, chcący udowodnić coś innym, zwykle reagowali gniewem na gniew, co prowadziło bójek i innych incydentów zagrażających nie tylko pozostałym więźniom, lecz także personelowi.
 Gniew nie musi być destrukcyjny, jeżeli tylko jest wyrażany we właściwy i konstruktywny sposób. Badania wykazały, że dzieci okazujące złość doznają w okresie dorastania mniej problemów społecznych i emocjonalnych. U niemowląt i małych dzieci gniew czasami pełni funkcję sygnału frustracji, który komunikuje, że czegoś chcą, na przykład jeść.
  
  Jak uzyskać szczęście?
 Kiedyś w połowie dnia pracy zorientowałem się, że czuję się świetnie. Zacząłem zatem zastanawiać się nad tym, co robiłem w danej chwili i co działo się wokół mnie, aby odkryć źródło tego pozytywnego nastawienia. Czy byłem szczęśliwy?
 Filozofowie, poeci, a zwłaszcza mężczyźni przeżywający kryzys wieku średniego z pewnością zgodzą się ze mną, jeżeli powiem, że szczęście jest trudne do zdefiniowania. Psychologowie są podobnego zdania. Do dziś nikt nie ustalił ponad wszelką wątpliwość, czym jest szczęście. Badania nie ułatwiają sprawy — sugerują, iż to coś więcej niż przeżywanie pozytywnych emocji. Szczęście można rozumieć jako bardzo złożone doświadczenie, zależne od osobistych poglądów na zadowolenie, pozytywnej oceny życia i przewagi dobrych emocji nad złymi. W psychologii zwykle jest ono utożsamiane z poczuciem dobrostanu.
 Czy moje opisane wyżej doświadczenie było wynikiem wypicia szczególnie dobrej kawy? A może zjedzenia na śniadanie wyjątkowo smacznego burrito? Miłego przyjęcia przez personel kliniki? Poczucia, że pomogłem kilku klientom? Co składało się na szczęście tamtego dnia? Czym jest mój prywatny dobrostan?
 Weźmy za przykład dwóch mężczyzn. Jeden z nich ma dobrą pracę, wielu przyjaciół, kochającą żonę i grzeczne dzieci. Drugi narzeka na nieprzewidywalność zatrudnienia, krąg jego przyjaciół jest wąski, w dodatku to kawaler. Który z nich będzie szczęśliwszy? Takie pytanie to podstawa podejścia nazywanego dobrostanem subiektywnym.
 Ed Diener, psycholog z University of Illinois, jest autorem wielu ważnych badań nad szczęściem i związanym z nim procesem samooceny. Podejście subiektywne zakłada, że dobrostan to de facto zbiór silnych pozytywnych emocji, które towarzyszą ocenie własnego życia. Jak sama nazwa wskazuje, omawiane podejście jest bardzo subiektywne, więc obaj mężczyźni z powyższego przykładu być może uważaliby się za szczęśliwych. Niewykluczone
 
  jednak, że każdy z nich nazwałby siebie pechowcem. Szczęśliwy człowiek to ten, który uważa, że jest szczęśliwy. Tylko tyle i aż tyle.
 Takie podejście jest bardzo proste, wręcz prymitywne, ale dla wielu osób bywa objawieniem. Zakłada ono bowiem, że nasze szczęście zależy wyłącznie od nas samych, nie zaś od ustalonych norm ani opinii innych ludzi. Prywatny osąd to jedyne kryterium oceny szczęścia.
 Niektórzy uważają, że subiektywny dobrostan jest ograniczony, ponieważ nie bierze pod uwagę tego, dlaczego dana osoba wysoko ocenia swój dobrostan albo jakimi kryteriami się przy tym kieruje. Innymi słowy, takie podejście w żaden sposób nie wyjaśnia, co składa się na szczęście. A zatem na jego podstawie nie jesteśmy w stanie nauczyć się, jak być szczęśliwszymi.
 C.D. Ryff zaproponował inne podejście do szczęścia, tzw. psychologiczne ujęcie dobrostanu. Na opracowany przez tego badacza model składają się:
 • samoakceptacja — dobre uczucia związane z własną osobą;
 • pozytywne relacje z innymi — dobre kontakty;
 • autonomia — niezależność połączona z samokontrolą i
 samodeterminacją;
 • panowanie nad otoczeniem — umiejętność wyboru i zmian otoczenia w sposób optymalny dla naszych potrzeb i chęci;
 • sens życia — posiadanie poglądów nadających życiu znaczenie;
 • rozwój osobisty — kształtowanie własnego potencjału i osobowości.
 Martin Seligman to kolejny psycholog zajmujący się szczęściem w ujęciu szerszym niż czysto subiektywne odczuwanie dobrostanu.
 
  Opracowany przez niego model składa się z następujących elementów:
 • pozytywne emocje — dobre samopoczucie występujące częściej niż złe;
 • zaangażowanie — poczucie skupienia na swoich działaniach, podobne do wrażenia „bycia na fali” podczas uprawiania sportu bądź komponowania muzyki;
 • (dobre) relacje — pozytywne relacje z dobrymi ludźmi;
 • znaczenie — poczucie tego, że podejmowany wysiłek i
 posiadane talenty służą czemuś więcej niż naszym interesom;
 • osiągnięcia — sukcesy i uzyskanie wysokiego poziomu rozwoju w danej dziedzinie, na przykład w szkole, pracy lub sporcie.
 Zestawienie elementów wspólnych teorii subiektywnego dobrostanu, podejścia Ryffa i modelu Seligmana pozwala stwierdzić, że do szczęścia potrzebne są: pozytywna ocena własnego stanu i działania, dobre relacje z innymi ludźmi, rozwój umiejętności oraz świadomość sensu życia. Dlatego też kiedy następnym razem poczuję się tak jak tamtego pamiętnego dnia, być może będzie to wynik wypicia dobrej kawy i zjedzenia burrito (podejście subiektywne), ciepłych kontaktów z personelem (dobre relacje) i świadomości, że w pracy pomagam innym ludziom (osiągnięcia i sens życia)!
 Mądrość serca, czyli inteligencja emocjonalna i jej style
 W 1996 roku psycholog Daniel Goleman przedstawił swoją koncepcję inteligencji emocjonalnej (EQ) w książce Inteligencja emocjonalna. W następnych latach przeprowadzono wiele badań związanych z tym zjawiskiem, definiowanym jako zdolność
 
  postrzegania, kontrolowania i wykorzystywania własnych emocji w sposób produktywny. EQ traktowano jako pewną formę inteligencji, ponieważ była ona uznawana za umiejętność, której stosowanie dodatnio wpływa na powodzenie w życiu, tak samo jak klasyczna inteligencja decyduje o skuteczności w pracy.
 Psychologowie Mayer, Salloway i Caruso definiują inteligencję emocjonalną jako zdolność do racjonalnej analizy uczuć, a następnie wykorzystywania wyników w celu rozwinięcia myślenia. Z kolei dr Reuvan Bar-On uznaje EQ za zbiór umiejętności emocjonalnych, które pozwalają radzić sobie z problemami i osiągać sukcesy. Pozwól, że przytoczę teraz przykład ilustrujący omawiany rodzaj inteligencji w działaniu. W czasie jednego ze spotkań personelu widziałem, jak mój kolega z pracy, człowiek powszechnie szanowany, głośno krytykował stażystę za popełnienie drobnego błędu w dokumentacji. Wywołało to powszechne oburzenie, ale później dowiedzieliśmy się, że kilka minut przed rozpoczęciem zebrania człowiek ten otrzymał bardzo niepokojące wieści dotyczące swojego stanu zdrowia. Sprawiło to, że stażysta stał się obiektem znacznie silniejszego wyładowania negatywnych emocji, niż ktokolwiek mógłby się spodziewać. Nasz kolega najwyraźniej nawet nie zauważył, że reaguje w sposób nieadekwatny do sytuacji. Takie zachowanie jest przykładem niskiej EQ.
 Richard Davidson w książce Emotional Life of Your Brain: How Its Unique Patterns Affect the Way You Think and Love and You Can Change Them rozwija koncepcję inteligencji emocjonalnej. Traktuje ją nie tylko jako pewną umiejętność, ale raczej jako styl emocjonalny. Davidson kładł mniejszy nacisk na EQ, a większy na dominujące, spójne reakcje na doświadczenia życiowe danej osoby. W swoich pracach zaproponował następujące sześć wymiarów określających styl emocjonalny:
 • odporność — szybkość, z jaką człowiek wraca do siebie po stresujących przeżyciach;
 • optymizm — długość utrzymywania pozytywnego nastawienia;
 
  • intuicja społeczna — zdolność postrzegania emocjonalnych informacji w interakcjach społecznych.
 • samoświadomość — umiejętność odbierania zjawisk fizjologicznych związanych z emocjami;
 • wyczucie kontekstu — zdolność wykorzystywania otoczenia do dostrajania własnych emocji;
 • uwaga — umiejętność utrzymywania skupienia.
 Zarówno inteligencja emocjonalna, jak i styl emocjonalny pozwalają spojrzeć z szerszej perspektywy na „zdolności” leżące u podstaw radzenia sobie z problemami i osiągania sukcesu. Sama sprawność umysłu nie wystarcza. Do skutecznego działania niezbędna jest także sprawność emocji.
 
  Rozdział 8.
 Psy Pawłowa i reszta menażerii
 W tym rozdziale:
 • Zadzwonimy po Pawłowa.
 • Nauczymy psa nowych sztuczek.
 • Dokonamy powiązań i utrzymamy kondycję.
 • Wzmocnimy zachowania i ukarzemy sprawcę.
 • Będziemy walczyć z zanikiem.
 • Ustalimy plan nagradzania.
 Sportowcy należą do najbardziej przesądnych ludzi na świecie. Pod tym względem ustępują jedynie miłośnikom hazardu. Kiedy w liceum grałem w baseball, jeden z moich przyjaciół, miotacz w naszej drużynie, nosił wciąż ten sam podkoszulek i nie prał go do chwili, w której przegrał mecz. Część zespołu życzyła mu porażki, byle wreszcie wrzucił ten ciuch do pralki. Inni sportowcy noszą amulety, dokonują rytuałów lub też powtarzają złożone czynności, aby tylko podtrzymać dobrą passę.
 Kiedyś wierzyłem w kilka przesądów. Nie strzepywałem kijem piachu tylko z jednego buta. Zawsze czyściłem oba, nawet jeżeli drugi tego nie wymagał. Kiedy zaś biegłem po boisku, nie nadeptywałem na wyznaczoną kredą linię. Inni gracze nigdy nie kwestionowali moich przesądów, ponieważ mieli własne, równie dziwne nawyki.
 Gdy zacząłem studiować psychologię, zainteresowało mnie, skąd biorą się takie zachowania. Kiedy nauczyłem się tego, że
   
  nadepnięcie na linię sprawi, iż gra będzie szła kiepsko? W pewnej chwili musiałem na nią nastąpić i przegrać. Dostrzegłem związek pomiędzy tym, co zrobiłem (nadepnąłem na linię), i wydarzeniem (kiepska gra), po czym skojarzyłem zachowanie ze skutkiem (w tym przypadku negatywnym). Psychologowie powiedzieliby, że jest to przykład przesądnego uczenia się.
 Kiedy istnieje powiązanie pomiędzy tym, co robimy, a następującymi po tym pozytywnymi lub negatywnymi konsekwencjami, w umyśle zachodzi specyficzny proces nabywania wiedzy. Uczymy się wtedy, że kiedy zrobimy A, nastąpi zjawisko B, którego konsekwencją jest C. Psychologowie behawioralni i specjaliści w dziedzinie nabywania wiedzy traktują wszystkie przejawy uczenia się jako rodzaj warunkowania. Charakteryzuje się ono tworzeniem powiązań między poszczególnymi zjawiskami.
 W niniejszym rozdziale przedstawię specyficzny proces uczenia się. Otóż dochodzi w nim do warunkowania klasycznego, polegającego na kojarzeniu są ze sobą dwóch zjawisk, a także warunkowania instrumentalnego, czyli występowania ważnego zjawiska po specyficznej reakcji, co sprawia, że ma ona większe (lub mniejsze) szanse na powtórzenie się w przyszłości.
 Zarówno warunkowanie klasyczne, jak i warunkowanie instrumentalne są de facto formami nabywania wiedzy. W przypadku pierwszego typu warunkowania „uczymy się” tego, że pomiędzy dwoma nieskojarzonymi wcześniej bodźcami pojawia się związek. Dobrym przykładem jest wstręt względem określonego smaku. Sam kiedyś tego doświadczyłem — zamówiłem koktajl krewetkowy, po którym zwymiotowałem. Od tego czasu sama myśl o takim napoju wywołuje u mnie nudności. Nauczyłem się zatem, że koktajl krewetkowy i problemy żołądkowe są dla mnie powiązane (skojarzone) oraz że smak krewetek jest odrzucający, ponieważ kojarzy mi się z odruchem wymiotnym.
 W przypadku warunkowania instrumentalnego podobny związek powstaje pomiędzy określonym zachowaniem a jego konsekwencją. Przykładowo jeżeli zdarzyło Ci się złowić rybę w jednym miejscu,
 
  najprawdopodobniej będziesz rozpoczynać łowienie od tej właśnie lokalizacji. Innymi słowy, uczysz się, że konkretne zachowanie (łowienie ryb) w konkretnym miejscu daje pożądany wynik, czyli nagrodę. Uzyskanie jej zwiększa szansę na powtórzenie tego samego zachowania w analogicznej sytuacji.
 Warunkowanie klasyczne mówi o więzi pomiędzy dwoma bodźcami. Warunkowanie instrumentalne odnosi się do dwóch bodźców zwiększających (lub zmniejszających) szansę na ponowne wystąpienie danego zachowania.
 Nauka zachowania
 Mogę śmiało założyć, że zdarzyło Ci się nieraz widzieć sytuację (lub nawet doświadczać jej), w której dziecko zaczynało się dąsać, żądając czegoś od rodzica. Z pewnością znasz wstyd odczuwany wówczas przez dorosłego, niechęć w spojrzeniu postronnych obserwatorów i całkowity brak kontroli nad maluchem. Jedyny sposób na rozwiązanie tego problemu to pójście dziecku na rękę i kupienie mu zabawki, danie słodyczy bądź udzielenie pozwolenia.
 Większość ludzi jest zgodna co do tego, że publiczne dąsy mające na celu osiągnięcie określonego celu są zachowaniem wyuczonym. Faktycznie, idąc dziecku na rękę, rodzice uczą je, że taka metoda przynosi pozytywny skutek. Konkretne zachowanie (krzyki, płacz, tupanie etc.) daje bowiem pozytywny efekt, co sprawia, że maluch powtarza je, gdy po raz kolejny chce coś otrzymać (warunkowanie instrumentalne). Co więcej, dzieci obserwujące inne dziecko, które dzięki krzykowi i wymachiwaniu rękami dostaje to, czego żąda, uczą się, że takie postępowanie pozwala osiągnąć cel (uczenie się przez obserwację). Jeżeli zatem robienie sceny przynosi efekty, to dlaczego maluch miałby zrezygnować z takiego zachowania?
 Ponad sto lat temu grupa brytyjskich filozofów zastanawiała się nad podobnym problemem, próbując zrozumieć naturę uczenia się. Zaobserwowali oni, że kiedy dwa doświadczenia zachodzą w jednym
 
  czasie (zgodność czasowa) i miejscu (zgodność przestrzenna), zostają ze sobą skojarzone. Innymi słowy, ludzie uczą się w takiej sytuacji, że zdarzeniu A towarzyszy zdarzenie B. Drogi nie mogą obyć się bez korków, hamburgery i frytki są przyjaciółmi na całe życie, a dąsy i nowe zabawki idą ramię w ramię. Tak właśnie działają skojarzenia!
 Publiczne „robienie scen” korzysta właśnie z prostego dostrzeżenia zależności. Dziecko zauważa bowiem, że za każdym razem, kiedy jest z rodzicami w sklepie, okropne zachowanie sprawia, iż dostaje nową zabawkę. Co gorsza, przynajmniej dla zmęczonego, zestresowanego i niecierpliwego dorosłego częstotliwość takich wydarzeń też ma znaczenie. Rodzic może sam nauczyć się tego, że uleganie dziecku jest dobrą metodą na szybkie zakończenie nieprzyjemnej sytuacji. To zaś prowadzi do wzmocnienia skojarzenia pomiędzy dąsami a kupowaniem zabawek.
 Mam jednak dobre wieści. Wszystkich zachowań wyuczonych poprzez warunkowanie można się oduczyć przy zastosowaniu tego samego mechanizmu.
 Psia ślina
 Niezbyt apetyczny tytuł, prawda?
 Szczerze mówiąc, wolałbym raczej pójść do dentysty, niż prowadzić eksperymenty nad ślinieniem się zwierząt. Na szczęście znalazł się pewien odważny człowiek, który tego dokonał. Rosyjski psycholog Iwan Pawłow zdecydował się przeprowadzić badania nad mechanizmem trawienia u psów. Szczególnie interesowało go, dlaczego obecność pożywienia uaktywnia reakcję wytwarzania śliny. Wreszcie odkrył, że jest to proces automatyczny.
 Spróbuj tego samodzielnie. Pomyśl o czymś bardzo smacznym i sprawdź, czy w Twoich ustach pojawi się ślina. Działa? W każdym razie powinno tak się stać, ponieważ wytwarzanie śliny jest automatyczną
 
   reakcją na pojawienie się posiłku. W ten sposób organizm przygotowuje się do jedzenia, jako że ślina pomaga rozdrobnić pożywienie na możliwe do przyswojenia fragmenty.
 Poniżej opiszę wnioski, jakie Pawłow wyciągnął ze swoich eksperymentów nad naturalnymi reakcjami wywoływanymi przez skojarzenia. Przedstawię również jego teorię warunkowania klasycznego. Pokażę ponadto, w jaki sposób można modyfikować skojarzenia, aby zmieniać wyuczone reakcje warunkowe.
 Bodźce i odruchy warunkowe
 Pawłow skonstruował specjalne urządzenie służące do zbierania śliny bezpośrednio z psich ślinianek, dzięki czemu był w stanie zmierzyć ilość tego płynu automatycznie wytwarzaną przez zwierzę. Wyobraź sobie taką scenę. Pies przymocowany pasami w klatce z rurką sterczącą z pyska i stojący obok naukowiec, skwapliwie liczący każdą kroplę. Nawet w Hollywood trudno byłoby wymyślić tak ekscentryczny obrazek.
 Uczony początkowo był zadowolony z wyników badań, ale pewnego dnia jego uwagę zwróciło pewne dziwne zjawisko. Otóż psy zaczęły wytwarzać ślinę także w chwili, gdy jedzenia nie było. Co się stało? Czyżby jakiś dodatkowy czynnik zaczął wywoływać ślinienie?
 Pawłow, opierając się na wyjaśnieniu asocjanistycznym, uznał, że psy skojarzyły inny bodziec z pożywieniem. Ale jaki?
 Badacz przeprowadził całą serię eksperymentów. Zamierzał sprawdzić, w jaki sposób psy nauczyły się automatycznie tak kojarzyć inne bodźce z jedzeniem, że wywoływało to reakcję ślinienia się. Typowy eksperyment wyglądał następująco:
 1. Pawłow umieszczał psy w klatce. Podłączał rurki do ślinianek zwierząt.
 
  2. Uruchamiał dzwonek i sprawdzał, czy psy wytwarzają ślinę. Okazało się, że nie.
 3. Uruchamiał dzwonek, czekał kilka sekund i podawał psom jedzenie. Zwierzęta zaczynały się ślinić.
 4. Podawanie jedzenia poprzedzone dźwiękiem dzwonka było powtarzane w kilku próbach.
 5. Po przeprowadzeniu określonej liczby prób Pawłow tylko uruchamiał dzwonek.
 6. Okazało się, że psy zaczynały się ślinić na sam znajomy dźwięk.
 Warunkowanie to forma uczenia się wykorzystująca mechanizm kojarzenia. Odkrycie Pawłowa jest znane jako warunkowanie klasyczne.
 Po przeprowadzeniu eksperymentów badacz opisał cztery niezbędne elementy tego procesu:
 Bodziec bezwarunkowy (BB). Jedzenie dawane psom było bodźcem bezwarunkowym. Wywoływał on reakcję bezwarunkową, czyli ślinienie.
 Odruch bezwarunkowy (OB). Psy Pawłowa automatycznie (odruchowo) śliniły się, gdy widziały jedzenie. Nie musiały się tego uczyć ani być do tego warunkowane. Pawłow nazwał tę reakcję odruchem bezwarunkowym, czyli niewyuczonym. Nie wymaga on uczenia się. Jest automatyczny.
 Bodziec warunkowy (BW). Dzwonek w eksperymencie Pawłowa pełnił funkcję bodźca warunkowego i w procesie warunkowania był kojarzony z jedzeniem. Cel badania stanowiło doprowadzenie do sytuacji, w której sam bodziec warunkowy wywoływałby pożądaną reakcję.
  
  Tabela 8.1. Warunkowanie klasyczne Numer próby
 Bodziec
 (jedzenie automatycznie wywołuje produkcję śliny) (dzwonek + jedzenie wywołuje produkcję śliny) (dzwonek + jedzenie)
 (dzwonek + jedzenie)
 (dzwonek + jedzenie, powtórzone kilka razy) (sam dzwonek powoduje wydzielanie śliny)
 Odruch warunkowy (OW). Kiedy BW wywołuje OB, reakcja ta nosi nazwę odruchu warunkowego. W tabeli 8.1 przedstawiono tę zależność w postaci symbolicznej.
       BB → OB
    1
 2
 3
 4 – 9 10
 BW → OW
 BW + BB → OB
          Skazani na wyginięcie
 Siła klasycznego warunkowania jest imponująca. Pomyśl tylko: właściwe skojarzenie dwóch bodźców ma szansę sprawić, że sam BW może mieć identyczne działanie jak naturalny BB. Kiedy jednak kojarzenie się zakończy i BW zacznie wywoływać pożądaną reakcję, jego siła będzie stopniowo spadać. Jeżeli BW zostanie przedstawiony odpowiednią liczbę razy bez BB, przestanie wywoływać OW.
 To zjawisko nazywamy zanikiem. Może ono być sposobem eliminowania warunkowania klasycznego. Na przykład psy Pawłowa nauczyły się ślinić na dźwięk dzwonka. Kiedy jednak przez jakiś czas odgłosowi nie towarzyszyło pojawianie się pożywienia, zwierzęta przestały wytwarzać ślinę na ów sygnał.
 To jednak nie koniec!
 Czasami dzieje się coś znacznie ciekawszego! Jeżeli BB pojawi się jakiś czas po zaniku, może wywołać spontaniczny nawrót! Polega on
 
  na gwałtownym powrocie do sytuacji, w której BW znowu jest w stanie spowodować OW. Można więc wykorzystać warunkowanie klasyczne do nauczenia psa nowych sztuczek i odwrócić proces, korzystając z efektu zaniku. Dzięki temu masz szansę stać się duszą towarzystwa i olśniewać nowych przyjaciół sztuczkami z warunkowaniem, a także pomagać rodzicom borykającym się z dziećmi, które robią sceny za każdym razem, gdy zobaczą w sklepie coś, co bardzo chcą dostać. Zjawisko zaniku jest szczególnie przydatne w tym ostatnim przypadku.
 Poniżej przedstawiam krótki eksperyment. Możesz go przeprowadzić, aby samodzielnie sprawdzić działanie warunkowania klasycznego.
 1. Zgromadź wokół siebie grupę ludzi, na przykład rodzinę, przyjaciół czy współpracowników. Rozdaj wszystkim kilka paczek cytrynowego napoju w proszku (który jest bardzo kwaśny bez wody i cukru).
 2. Poproś ich, aby zanurzyli palec w opakowaniu, a następnie polizali go (OB). Popatrz, w jaki sposób zaczynają się ślinić. Jeżeli tak się nie dzieje, postaraj się o ludzi, u których ten odruch występuje.
 3. Wybierz jakiś BW (dzwonek, gwizdek, światło, cokolwiek). Połącz kilka razy pojawianie się wybranego BW ze smakowaniem lemoniady w proszku (BW → BB → OB).
 4. Po dziesięciu lub dwudziestu takich powtórzeniach przeprowadź kolejne kilka prób, podczas których będziesz prezentować wyłącznie BW, i poproś uczestników, by sprawdzili, czy w ich ustach pojawia się ślina. Powinni odpowiedzieć twierdząco. Tak właśnie działa warunkowanie klasyczne.
 5. Jeżeli pozostali będą mieli ochotę, możesz też sprawdzić, jak działa zjawisko zaniku i spontanicznego nawrotu.
  
  Warto również wspomnieć o innym sposobie odwracania efektów warunkowania klasycznego. Załóżmy, że udało Ci się przeprowadzić powyższe doświadczenie i spowodować u badanych odruch ślinienia się na dźwięk dzwonka. Jeżeli chcesz odwrócić efekt, wybierz jakiś inny BB wywołujący odmienną reakcję OB i skojarz dzwonek (BW) z nowym OB. Działanie takie nosi nazwę przeciwwarunkowania.
 Przeciwwarunkowanie działa szczególnie dobrze, gdy nowy BB wywołuje reakcję niezwiązaną ze starym OW. Jeżeli dotychczasowym odruchem warunkowym było ślinienie się, nowy może polegać na powodowaniu suchości w ustach. Nie mam pomysłu na wywołanie tego efektu, może sprawdziłoby się jedzenie piachu?
 Mogę zagwarantować, że jeżeli poprawnie wykorzystasz warunkowanie klasyczne do połączenia jedzenia piachu z dźwiękiem dzwonka, bardzo ciężko będzie wywołać dawny OW, czyli produkcję śliny, jeżeli, rzecz jasna, nie odwrócisz całego procesu. Pamiętaj jednak, że badanym należy się przerwa, zaś jedzenie piasku sprawdza się dość kiepsko w funkcji gry salonowej.
 Generalizacja i dyskryminacja
 Być może myślisz teraz: „Świetnie, potrafię nauczyć psa ślinić się na żądanie. Tylko co z tego?”.
 Warunkowanie klasyczne jest bardzo ważnym zjawiskiem związanym z przetrwaniem. Pomaga nam bowiem uczyć się wyłącznie przez skojarzenia i bez wysiłku, co może być niezwykle przydatne. Po skojarzeniu BW z BB w taki sposób, że BW wywołuje OW, możemy szybko rozszerzyć zakres tej zależności poprzez generalizację.
 Do generalizacji dochodzi, gdy w odpowiedzi na bodziec bardzo podobny do BW, nazwijmy go BW-2, pojawia się odruch OW, nawet jeżeli BW-2 nie był kojarzony z pierwotnym OW. Na przykład możesz nauczyć się łączyć pewne wyrazy twarzy, takie jak rozszerzenie nosa czy zmarszczenie brwi, z przemocą. W efekcie dostrzeżenie
 
  takiego grymasu u rozmówcy (BW) będzie wywoływać strach (OW). Wcześniej jedynie groźby słowne lub podniesiona pięść (BB) powodowały pojawienie się tego uczucia (OB). Możesz więc zgeneralizować wyraz twarzy BW i odczuwać strach podczas bezpośredniego i wyzywającego kontaktu wzrokowego (BW-2). Taka generalizacja nieraz uratuje Ci skórę. Dzięki temu zjawisku lepiej adaptujemy się do otoczenia, ponieważ jesteśmy w stanie szybciej się uczyć.
 Niestety, generalizacja miewa także negatywne następstwa. Jeśli na przykład zaatakuje mnie szary pitbull, mogę zacząć bać się wszystkich szarych psów, nawet jeżeli będą to ratlerki. Przesadne warunkowanie szkodliwie wpłynie na moje zachowanie. Zacznę bowiem unikać wszystkich psów, nawet jeżeli nie będą one stanowić dla mnie żadnego zagrożenia.
 Inny przykład to doświadczenia weteranów wojennych, którzy przeżyli zespół stresu pourazowego. Jeżeli wybuchy lub strzały zaczęły wywoływać u nich silne reakcje, niewykluczone, że identyczne odruchy będą występować na odgłos „strzału” tłumika samochodowego czy innego hałasu. Może to być dość uciążliwe, zważywszy na fakt, że w dużych miastach głośne dźwięki są czymś bardzo powszechnym.
 Kiedy zaczynamy przesadzać z generalizacją, nie zachodzi proces
 dyskryminacji[1], czyli rozróżniania bodźców takich jak na przykład wystrzał z broni i trzask tłumika w samochodzie. Ma on duże znaczenie. O skutecznej dyskryminacji można mówić wtedy, gdy BW-2 (albo 3, 4 itd.) jest przedstawiany wystarczającą liczbę razy bez wywoływania odruchu. Uczymy się wtedy, że OW powinien być spowodowany wyłącznie przez BW, a nie BW-2.
 Zasady warunkowania
  
  Wydaje się to bardzo proste, prawda? Wystarczy połączyć kilka rzeczy i jedna zaczyna zastępować drugą.
 Chwileczkę! Owszem, sam mechanizm warunkowania jest prosty, ale aby było ono skuteczne, należy przestrzegać pewnych zasad.
 Skojarzenia powstają wyłącznie wtedy, gdy zastosujemy dwie opisane niżej reguły:
 Współwystępowanie. Skojarzenia powstają, gdy dwa zjawiska występują razem. Przykładowo zawsze jestem przygnębiony, gdy budzę się w poniedziałek i myślę, że muszę iść do pracy. Budzenie się i praca są zatem w moim umyśle skojarzone ze sobą.
 Częstotliwość. Im częściej dane zjawiska występują razem, tym silniejsze powstaje skojarzenie pomiędzy nimi.
 Ciągłość, a więc następowanie zdarzeń po sobie, jest absolutnie niezbędne. Bez niego nie dojdzie do warunkowania. Co by się stało, gdyby Pawłow włączał dźwięk dzwonka (BW) po pokazaniu jedzenia (BB)? Co by było, gdyby ten odgłos pojawił się 15 minut przed jedzeniem? BW musi wystąpić przed BB, aby mogło powstać skojarzenie.
 Każde z powyższych pytań dotyczy warunkowania, które nie jest ani trochę skuteczne. Gdyby Pawłow przedstawiał BB przed BW, co nosi nazwę warunkowania wstecznego, psy nie wytworzyłyby skojarzenia lub byłoby ono bardzo słabe. Gdyby dźwięk pojawiał się na długo przed jedzeniem (warunkowanie śladowe), również powstałoby bardzo słabe skojarzenie, jeżeli w ogóle.
 Najlepsze sposoby zapewniania silnego skojarzenia to:
 • Przedstawienie BW tuż przed BB i utrzymywanie BW do chwili, w której pojawi się OB. W ten sposób BW jest postrzegany jako związany z BB.
   
  • Przeprowadzenie dużej liczby prób, w których BW i BB są często łączone. Siła skojarzenia w prostej linii wynika właśnie z częstotliwości połączeń.
 • Wybranie silnych lub intensywnych BW. Jasne światło działa lepiej niż słabe. Głośny dzwonek warunkuje łatwiej niż ledwie słyszalny. Jeżeli chcesz, aby BW wywołał OW, musisz go dobrze wzmocnić.
 Nie chcę Cię zwodzić, sugerując, że aby osiągnąć założony rezultat w procesie warunkowania klasycznego, wystarczy często przedstawiać silny BW przed BB. Zasada współwystępowania mówi o tym, że współwystępowanie dwóch bodźców powoduje pojawienie się skojarzenia.
 W sumie mogłoby to być takie proste, gdyby nie pewien wścibski student — Robert Rescorla.
 Rescorla zakwestionował tezę, że współwystępowanie jest jedynym potrzebnym czynnikiem. Być może wydawało mu się to zbyt proste, dlatego wprowadził swoją zasadę spójności. Jego pomysł polegał na tym, że BW musi nie tylko występować wspólnie z BB, ale także powinien pomagać go przewidywać. Jeżeli pojawienie się BW i BB dzielą różne okresy (na przykład 1, 7, 2 i 12 minut), BW okaże się nie najlepszym predyktorem BB. Podmiot warunkowania (człowiek lub zwierzę) nie będzie w stanie przewidywać niczego po zetknięciu się z BW. Dlatego też BW musi pojawiać się razem z BB, tak aby warunkowany mógł z wysokim prawdopodobieństwem przewidywać, że wkrótce po wystąpieniu BW powinien pojawić się także BB.
 Dodanie kolejnej zasady do teorii warunkowania jest sporym osiągnięciem jak na studenta. Jednakże Bescorla na tym nie
  
  poprzestawał. Później wraz z innym psychologiem, Allanem Wagnerem, znacznie wzbogacił teorię uczenia się.
 Zgodnie z modelem Bescorli-Wagnera (1972), aby BW był jak najbardziej efektywny, musi mieć charakter nieoczekiwany. Proces uczenia się zależy bowiem od elementu zaskoczenia. Jeżeli spodziewamy się BB za każdym razem, gdy widzimy BW, nauczymy się je kojarzyć, ale ostatecznie siła tego skojarzenia osiągnie kiedyś maksimum. Początkowo będzie ona bardzo szybko rosnąć, po czym, gdy BW przestanie być czymś nowym i uznamy go za bardziej przewidywalny, zacznie się stabilizować. Z tego powodu siła skojarzenia zależy od zaskoczenia i tego, jak „nowy” jest BW.
 Konkurencyjne teorie — dlaczego warunkowanie działa?
 W tym momencie na pewno potrafisz już przeprowadzać warunkowanie klasyczne. Znasz też zasady pomagające zrobić to dobrze (jeżeli nie, wróć do poprzednich części tego rozdziału). Bez wątpienia warunkowanie jest przydatne. Pozwala nam poznać otoczenie w sposób pozwalający na większą adaptację i rozszerzenie zakresu naszych możliwości. Czemu jednak w ogóle ono działa? Dlaczego jesteśmy w stanie połączyć nowe bodźce ze starymi?
 Pawłow wierzył, że jednoczesne aktywowanie dwóch specyficznych obszarów mózgu powoduje powstanie skojarzenia pomiędzy BW i BB. Aktywacja taka była wynikiem powstania czegoś na kształt położonej pomiędzy dwoma punktami „ścieżki”, przypominającej przewód telefoniczny łączący dwa niepołączone wcześniej domy. Gdy wystąpi BW, BB otrzymuje „sygnał” biegnący przez nowe połączenie.
 Clark Hull przedstawił alternatywne wyjaśnienie. Sądził bowiem, że skojarzenie powstaje pomiędzy BW i OB, który zmienia się później w OW. Naukowcy są najbardziej twórczy, gdy wymyślają teorie konkurujące ze sobą o tytuł idei najlepiej wyjaśniającej wyniki
 
  eksperymentu. Ich pomysłowość jest konieczna do opracowania kluczowego testu. Holland i Staub postanowili przetestować teorię Hulla. W tym celu uwarunkowali szczury, korzystając z głośnych dźwięków i drobin żywności.
 Zgodnie z założeniem Pawłowa zwierzęta nauczyły się łączyć dźwięk z jedzeniem. Jednak Holland i Staub przeciwstawili teorię rosyjskiego badacza koncepcji Hulla — próbowali sprawić, by pożywienie stało się niepożądanym BB. Aby osiągnąć taki efekt, najpierw wywoływali skojarzenie pomiędzy głośnym dźwiękiem (BW) a jedzeniem (BB). Następnie kładli szczury na obracającej się płycie gramofonowej w celu wywołania u nich nudności. Na koniec ponownie włączali głośny dźwięk — zwierzęta już na niego nie reagowały. W ten sposób udało się „osłabić” postrzeganą wartość pożywienia poprzez skojarzenie go z uczuciem nudności.
 Pawłow twierdził, że pierwotne połączenie istniało pomiędzy dźwiękiem i żywnością. Hull uznał jednak, że zmniejszanie wartości BB nie wpłynie na reakcję szczurów, gdyż kluczowe skojarzenie powstaje pomiędzy hałasem (BW) i jedzeniem (OB). Okazało się, że nie miał racji. Według Hulla połączenie istniało między hałasem a odruchem jedzenia. Obracanie szczurów na gramofonie i sprawianie w ten sposób, że pożywienie stawało się mniej atrakcyjne, nie powinno zdaniem tego naukowca wpłynąć na reakcje zwierząt. A jednak się mylił. Pomiędzy BW i BB musi istnieć jakieś połączenie, więc bodźca bezwarunkowego nie można wyeliminować z pętli warunkowania.
 Jak na razie teoria Pawłowa wciąż trzyma się mocno!
 Nie jest to wyłącznie tradycja, lecz teoria mająca wartość predyktywną. Nie wyczerpuje jednak tematu uczenia się. W rozdziale 9. znajdziesz inne przykłady, które umożliwią Ci poznanie nowych informacji na temat nabywania wiedzy.
 Badanie kotów Thorndike’a
 
  Do warunkowania instrumentalnego dochodzi we wszystkich dziedzinach życia — w domu, w pracy i w miejscach publicznych. Rodzice korzystają z nagród (które są niczym innym jak właśnie warunkowaniem instrumentalnym), aby skłonić dzieci do odrabiania lekcji lub wykonywania obowiązków domowych.
 Oto przykład takiego warunkowania. Każdego miesiąca otrzymuję pensję na swoje konto. Czy pracodawca płaci mi za to, że siedzę i nic nie robię? Oczywiście, że nie. Dostaję pieniądze za wykonywanie obowiązków służbowych. Robię coś, coś się dzieje, a następnie na moje konto wpływa określona suma. Czy pracowałbym, gdybym nie dostawał za to pieniędzy? Raczej nie, i to z dwóch powodów.
 Po pierwsze, znam ciekawsze zajęcia niż wolontariat (bank, który wystawił moją kartę kredytową, też nie byłby z niego zadowolony). Po drugie, zgodnie z teorią warunkowania instrumentalnego pracuję, ponieważ otrzymuję za to wynagrodzenie. To, co następuje po wywiązaniu się z umowy, jest nagrodą, konsekwencją o charakterze pozytywnym.
 Kiedy coś robię, na przykład wykonuję powierzone mi obowiązki, ma to swoje konsekwencje. W przypadku pracy jest nimi zapłata. Co się dzieje później? Cóż, kontynuuję pracę, co oznacza, że moja pensja ma na mnie wpływ. W pierwszych latach XX wieku Edward Thorndike stworzył teorię opisującą wpływ konsekwencji na zachowanie. Jest ona znana jako prawo efektu.
 Thorndike postanowił sprawdzić tę teorię poprzez doświadczenia z kotami. Zbudował w tym celu drewniane pudło z prętami oraz specjalnym mechanizmem do otwierania drzwi. Następnie umieścił tam głodnego kota. Zamknął drzwi, po czym umieścił nieco jedzenia na talerzu na zewnątrz pudełka. Pożywienie znajdowało się w polu widzenia zwierzęcia, ale poza jego zasięgiem. Jedynym sposobem, w jaki kot mógł dostać się do jedzenia, było otwarcie drzwi.
 Wiemy, że Thorndike nie miał zamiaru wyręczać zwierzęcia — w końcu prowadził eksperyment! Musiało ono samodzielnie dojść do tego, jak należy otworzyć drzwi. Nie wiem, jakie masz
 
  doświadczenia, ale ja nie przypominam sobie, żebym widział koty otwierające drzwi. Co więc zrobi zwierzę? Jak postąpi nasz mały, bohaterski kot? Czy otworzy drzwi i rzuci się na jedzenie dotychczas pozostające poza jego zasięgiem, czy spotka go ponury los w pułapce zbudowanej przez szalonego psychologa?
 Tak czy inaczej, kot musiał samodzielnie znaleźć drogę, a Thorndike był cierpliwym człowiekiem. Czekał i patrzył, patrzył i czekał. Kot chodził po pudełku, wysuwał łapę przez szczebelki, miauczał, odbijał się od ścian i robił mnóstwo innych rzeczy. Później stało się jednak coś bardzo ważnego. W pewnym momencie kot przypadkowo nacisnął dźwignię otwierającą drzwi, które natychmiast stanęły otworem. Zwierzak ruszył jeść, a potem wszyscy żyli długo i szczęśliwie.
 Jakie wnioski wyciągnął Thorndike z tego eksperymentu?
 Żadnych. Badanie było bowiem niekompletne.
 Dlatego też znowu włożył biednego kota do pudełka. W sumie wszystko było w porządku. Kot wiedział, że wystarczy nacisnąć dźwignię. Kiedy jednak trafił do pudełka, zaczął się zachowywać tak, jak gdyby nigdy wcześniej nie otwierał drzwi; chaotycznie próbował różnych rzeczy.
 Nie musisz jednak obawiać się o kota, który ostatecznie przypadkowo otworzył drzwiczki i dostał się do jedzenia. Thorndike przeprowadził tę próbę jeszcze wiele razy i dokonał ważnej obserwacji. Czas, jaki zajmowało kotu otwarcie drzwi, był za każdym razem krótszy. Dlaczego zwierzę działało coraz szybciej? Thorndike zasugerował, że jedzenie pomogło kotu nauczyć się, iż istnieje związek pomiędzy naciskaniem dźwigni a wychodzeniem na zewnątrz.
 Sformułowane przez Thorndike’a prawo efektu mówi, że reakcja bardziej satysfakcjonująca dla organizmu (na przykład zwierzęcia lub człowieka) będzie z większym prawdopodobieństwem kojarzona z sytuacją następującą przed nią. Im większe
  
  zadowolenie, tym silniejsza więź pomiędzy sytuacją i reakcją na nią.
 Ogólnie rzecz biorąc, uzyskanie pożywienia pełniło w eksperymencie funkcję nagrody za wydostanie się z pudełka. Otwarcie drzwi przypominało moją pracę, a jedzenie stanowiło odpowiednik wypłaty.
 Wróćmy do pytania o to, czy wypłata ma na mnie wpływ, czy też nie. Muszę powiedzieć, że cały czas pracuję tak jak kot Thorndike’a, który próbował otwierać pudełko, by dostać się do jedzenia. Z tego powodu konsekwencje mojego działania skłaniają mnie do ponownego podejmowania trudu.
 Biegające wzmocnione szczury
 Kiedy skutek działania czy zjawiska zwiększa prawdopodobieństwo, że ponownie wystąpi, konsekwencję taką nazywamy wzmocnieniem. Jest ono czymś w rodzaju nagrody, a kiedy wiemy, że ją otrzymamy, często robimy coś, by stało się to ponownie. Warunkowanie instrumentalne opiera się na wpływie, jaki wzmocnienia mają na zachowanie.
 B.F. Skinner, jeden z najsłynniejszych psychologów behawioralnych, kontynuował pracę Thorndike’a, podobnie jak on prowadząc badania nad warunkowaniem instrumentalnym przy wykorzystaniu zwierząt. Stworzył w tym celu pojemnik z umieszczoną w środku dźwignią, zwany klatką Skinnera. Kiedy zwierzę nacisnęło dźwignię, z karmnika wypadało do klatki trochę jedzenia. Skinner chciał sprawdzić, czy szczury będą w stanie nauczyć się odpowiedniego działania w celu uzyskiwania pożywienia.
 Zadanie było znacznie trudniejsze, niż mogłoby się wydawać. Szczury nie są bowiem przyzwyczajone do naciskania dźwigni w celu otrzymywania jedzenia. Skinner musiał nieco im w tym pomóc. Skorzystał więc z mechanizmu zwanego kształtowaniem, który polega na nagradzaniu działań zbliżających do osiągnięcia celu.
 
  Skinner nagradzał zatem szczury za działania niebędące oczekiwaną reakcją, ale powodujące zbliżanie się do niej. Kształtowanie przebiegało stopniowo i w pewnym momencie zwierzęta zaczęły naciskać dźwignię. Dzięki temu otrzymywały wzmocnienie w postaci jedzenia.
 Po pewnym czasie szczury nauczyły się naciskać dźwignię, aby dostać pożywienie, tak jak koty Thorndike’a uruchamiały mechanizm otwierający drzwi. W obu przypadkach działał zresztą ten sam schemat. Szczury uczyły się, ponieważ nagroda w postaci jedzenia motywowała je, aby naciskać dźwignię.
 Właściwy wzmacniacz
 Koty Throndike’a i szczury Skinnera uczyły się, ponieważ otrzymywały w nagrodę coś do jedzenia. Pożywienie jest bardzo silnym wzmocnieniem dla zwierząt, ale z pewnością nie jedynym. Każda rzecz zwiększająca prawdopodobieństwo wystąpienia zachowania może zostać wykorzystana jako wzmocnienie, niezależnie od tego, czy są to pieniądze, jedzenie, spokój, czy odpoczynek.
 Istnieją dwa podstawowe rodzaje wzmocnień:
 • Pozytywne polega na wykorzystaniu czynnika sprawiającego, że dane zachowanie wystąpi ponownie.
 • Negatywne pojawia się wtedy, gdy usunięcie nieprzyjemnego czynnika zwiększa prawdopodobieństwo powtórzenia zachowania. Dobrym przykładem jest sytuacja, w której uczeń przeszkadza w prowadzeniu lekcji, aby uniknąć pewnego obowiązku (na przykład odpowiadania przy tablicy). Nauczyciel każe mu wyjść za drzwi, wzmacniając tym samym niegrzeczne zachowanie (gdyż uczeń osiąga swój cel). Według pedagoga wyrzucenie z klasy jest karą, podczas gdy dla ucznia to skuteczny sposób unikania obowiązków.
 
  Po raz kolejny u podłoża warunkowania instrumentalnego leży założenie, że zachowania wzmacniane (pozytywnie lub negatywnie) mają większą szansę na powtórne pojawienie się. Ale czy to dotyczy wszystkich wzmocnień? Czy każde z nich jest tak samo silne? Czy szczury nauczyłyby się nowej reakcji, gdyby Skinner dawał im pięć dolarów za każdym razem, gdy naciskały dźwignię?
 Nie sądzę. Różnice pomiędzy wzmocnieniami istnieją i określają wpływ, jaki mają na nasze reakcje. Nie wszystkie konsekwencje są traktowane jako istotnie wzmacniające.
 Skuteczne są dwa rodzaje wzmocnień pozytywnych:
 Wzmocnienia pierwotne są nagrodami niewymagającymi kształtowania ani wcześniejszego treningu. Przykłady: jedzenie, przyjemne doznania fizyczne. David Premack w 1971 roku stworzył ciekawą koncepcję, według której aby najłatwiej określić pierwotne wzmocnienia, wystarczy obserwować czynności, jakie najczęściej wykonują poszczególni ludzie. Jeżeli ktoś spędza najwięcej czasu na oglądaniu telewizji, jeździe na rowerze albo spaniu, to te właśnie zajęcia uznamy za wzmocnienia pierwotne. Zasada Premacka mówi o tym, że bardzo prawdopodobne reakcje mogą zostać wykorzystane do wzmocnienia reakcji mniej prawdopodobnych. Przypomina to trochę obiecywanie dziecku lodów, aby zjadło warzywa. Jeżeli maluch chce zjeść lody (bardzo prawdopodobna reakcja), wcześniej zje warzywa (mało prawdopodobna reakcja).
 Wzmocnienia wtórne nabierają cech wzmocnienia na drodze treningu i uczenia się. Dzieje się tak dzięki kojarzeniu wtórnego wzmocnienia ze wzmocnieniem pierwotnym w taki sam sposób jak w przypadku warunkowania klasycznego (patrz sekcja „Bodźce i odruchy warunkowe” we wcześniejszej części rozdziału).
  
  Dobrym przykładem takiego warunkowania są finanse. Kiedy się rodzimy, nie rozumiemy wartości pieniądza (chociaż u niektórych zdaje się to nie zmieniać do końca życia). W miarę zdobywania doświadczenia uczymy się jednak kojarzyć ten element z możliwością zdobywania pożądanych rzeczy, takich jak jedzenie, ubrania, mieszkanie albo luksusowe samochody. Innymi słowy, pieniądze nabierają dla nas znaczenia poprzez skojarzenie ich z wzmocnieniami pierwotnymi. W niektórych placówkach, takich jak szkoły i szpitale, opiekunowie nagradzają pożądane zachowania żetonami, które później można wymienić na jakieś przedmioty. Takie żetony porównałbym zatem do lokalnej waluty, działającej w mniejszym lub większym stopniu jak autentyczne pieniądze w gospodarce wolnorynkowej.
 Kiedy już określimy, co ktoś lub coś postrzega jako wzmocnienie, możemy zacząć wpływać na zachowanie poprzez przyznawanie nagród za pożądane reakcje.
 Wyobraź sobie kierowniczkę próbującą zmusić pracowników, aby wracali punktualnie z przerwy na lunch. Co mogłaby zrobić w tym celu? Na początek musiałaby się zorientować, co każdy pracownik (lub cała grupa) traktuje jako wzmocnienie. Następnie powinna zacząć nagradzać każdego, kto wykazuje pożądaną reakcję, czyli w tym przypadku wraca punktualnie z przerwy. Zachętą byłyby pieniądze, małe podarki lub naklejki z uśmiechniętą buźką.
 Oczywiście kierowniczka mogłaby stosować też wzmocnienia negatywne. Przykładowo wysyłałaby na lunch osobę znaną z wiecznego narzekania (zwłaszcza na spóźnienia), aby spóźnialscy byli na tyle zmęczeni jej marudzeniem, że wracaliby do swoich obowiązków szybciej niż zwykle, czyli punktualnie.
 Wróćmy jednak na chwilę do wzmocnień negatywnych. Wiem, że dla dużej części ludzi jest to dość myląca koncepcja. W jaki sposób
 
  zabieranie czegoś lub usuwanie niemiłego bodźca może zwiększyć szansę wystąpienia zachowania? Ale czy miałeś kiedyś szczeniaczka, który piszczał w nocy, nie dając Ci zasnąć? Jeżeli przebywał w innym pokoju lub w garażu, być może zdarzało się, że szedłeś tam, aby sprawdzić, co się dzieje. W takiej sytuacji pies przestawał piszczeć, jednak zaczynał ponownie dziesięć minut później, kiedy już prawie udało Ci się zasnąć.
 Problem polega na tym, że to Twoje zachowanie znajduje się pod kontrolą wzmocnienia negatywnego. Piski szczeniaka są niemiłym (i drażniącym) bodźcem. Kiedy idziesz do psa, odgłos zanika, co sprawia, że będziesz musiał iść do zwierzaka za każdym razem, gdy usłyszysz tamten dźwięk. Tak więc Twoje zachowanie (pójście do szczeniaka) jest warunkowane wzmocnieniem negatywnym, zaś zwierzę zostaje wielokrotnie nagrodzone wzmocnieniem pozytywnym za to, że piszczy!
 Jak stosować kary?
 Zarówno pozytywne, jak i negatywne wzmocnienia są skutkami, które mają dużą szansę zwiększyć częstotliwość występowania zachowań. Istnieje jednak jeszcze jeden typ konsekwencji, a mianowicie karanie. Kara to skutek zachowania zmniejszający prawdopodobieństwo jego wystąpienia, nie zaś działanie potocznie traktowane jako kara. Przykładowo jeżeli osoba, do której dzwonisz, za każdym razem wydaje się rozkojarzona i odnosisz wrażenie, że Cię nie słucha, może to wywołać u Ciebie nieprzyjemne uczucia. W efekcie będziesz rzadziej kontaktować się z tym człowiekiem.
 Najprostszym rodzajem kary jest wprowadzenie czynnika nieprzyjemnego lub odrzucającego.
 Inny jej typ, kara negatywna, polega na usunięciu czynnika wzmacniającego, czyli na przykład na odebraniu dziecku roweru. Podobnie jak w przypadku wzmocnień, kary mogą być traktowane bardzo indywidualnie. Niewykluczone bowiem, że to, co jedna osoba
 
  uważa za uciążliwe bądź karzące, na kimś innym nie zrobi żadnego wrażenia.
 Cały czas wykorzystujemy kary, aby wpływać na zachowanie innych ludzi. Rodzice karzą dzieci. Sądy karzą skazanych przestępców. Banki karzą ludzi za niespłacane w terminie karty kredytowe. Czy jednak kary są skuteczne?
 Kara może być niezwykle skutecznym sposobem ograniczania niepożądanych zachowań. Należy jednak pamiętać o kilku zasadach:
 • Kara powinna być jak najmniej intensywna, a jednocześnie musi pozwalać na wywoływanie pożądanej reakcji. Nie może być również zbyt łagodna, ponieważ podczas delikatnego zaostrzania jej osoba, w którą zostanie wymierzona, zacznie się na nią uodparniać. Podobnie problematyczna jest kara intensywna. Aby więc ta metoda była skuteczna przez dłuższy czas, należy stopniowo zwiększać jej siłę, dostosowując ją do zachowania.
 • Skuteczna kara musi nastąpić jak najszybciej po pojawieniu się niepożądanej reakcji. Jeżeli poczekam trzy tygodnie, zanim ukarzę swoje dzieci za rozbicie lampy, nie będą miały pojęcia, za co ponoszą konsekwencje. Wówczas moje działanie nie przyniesie żadnego skutku.
 • Kara powinna być również zdecydowana, stała i musi towarzyszyć jej wyjaśnienie, dlaczego z niej korzystamy.
 Każdy akt kary wiąże się z wieloma problemami natury etycznej. Dlatego też tę metodę zawsze należy stosować ostrożnie.
 Oczywiście wiele osób zadowala się stosowaniem kary cielesnej, polegającej na zadawaniu bólu w celu
  
   zmiany zachowania. Takie działanie może jednak mieć kilka negatywnych następstw:
 Lęk. Kiedy jesteśmy skutecznie karani, niekiedy wykształca się u nas zdolność przewidywania przyszłej kary. Wówczas ze strachem oczekujemy jej nastąpienia. To zaś może nam poważnie zaszkodzić — czasami prowadzi do apatii oraz unikania innych ludzi.
 Agresja. Gdy pracowałem w aresztach oraz więzieniach, widziałem, jak ciężkie warunki życia w zamknięciu sprawiają, że ludzie stają się coraz bardziej zagniewani, coraz bardziej agresywni i coraz bardziej lękliwi. Kiedy więc wychodzą na wolność, często są tak wypaczeni i przystosowani do przebywania tylko w zakładzie karnym, że nie potrafią już skutecznie funkcjonować w świecie zewnętrznym.
 Osoba wymierzająca karę może stać się unikanym (awersyjnym) BW. Przykładowo dziecko będzie unikać rodzica, przez którego jest często karane. Wynika to z zasady współwystępowania. Otóż dziecko zaczyna zauważać, że jest karane, kiedy w pobliżu pojawia się dany rodzic. Sam pamiętam, jak mama groziła mi: „Poczekaj tylko, aż ojciec wróci do domu!”.
 Zarządzanie wzmocnieniem
 Czy kiedykolwiek zastanawiałeś się, dlaczego ludzie wracają do miejsc w rodzaju Las Vegas czy Atlantic City, aby przekazać nieco swoich pieniędzy na fundusz rozwoju kasyn? Ogólna zasada hazardu brzmi: największym wygranym jest zawsze kasyno. Mimo to ludzie wciąż grają.
 Dlaczego więc wracamy w pewne miejsca? Otóż kluczowe jest w tym przypadku zjawisko zwane strategią wzmocnień, która pozwala określić, jakie reakcje powinny zostać wzmocnione i kiedy należy je
 
  wzmacniać. Istnieją cztery główne strategie, z których każda ma inne cechy:
 • stała częstotliwość,
 • zmienna częstotliwość,
 • stałe opóźnienie,
 • zmienne opóźnienie.
 Stałe nagrody
 Najpopularniejszą formą wzmocnienia jest wzmocnienie ciągłe, które polega na nagradzaniu zachowania za każdym razem, kiedy ono nastąpi. Gdy tylko pociągnę za dźwignię jednorękiego bandyty, wygrywam. A przynajmniej chciałbym!
 Wzmocnienie ciągłe jest skuteczne w fazie kształtowania zachowania (patrz sekcja „Biegające wzmocnione szczury” we wcześniejszej części rozdziału), czyli tego etapu nabywania wiedzy, który nosi także nazwę fazy przyswajania. Za każdym razem, gdy uczę się nowego zachowania, potrzebuję na to czasu.
 Niestety, takie wzmocnienie ma jedną wadę, a mianowicie bardzo szybko wygasa. Jeżeli szef nagradza daną osobę za każdym razem, gdy przychodzi ona punktualnie do pracy, to gdy tylko przestanie stosować tego rodzaju zachęty, ta zacznie się spóźniać.
 Sporadyczne poklepywanie po plecach
 Większość spotykanych wzmocnień występuje jednak sporadycznie i nieregularnie. W końcu nie wygrywamy za każdym razem, gdy gramy w jednorękiego bandytę. B.F. Skinner nie opracowywał takich maszyn.
 Zrobił to jednak B.A. Loser, psycholog zajmujący się zachowaniem hazardzistów. Mniej częste wzmocnienia tworzą wzmocnienie częściowe, które występuje w dwóch odmianach, różniących się tym, jak bardzo przewidywalne są poszczególne wzmocnienia.
 
  • Pierwszy rodzaj wzmocnień częściowych wyznacza strategia częstotliwości. Polega ona na tym, że wzmocnienie pojawia się po wystąpieniu określonej liczby pożądanych zachowań. Jeżeli rodzic chce zastosować tę strategię, może przyznawać dziecku nagrody po uzyskaniu przez nie ustalonej liczby piątek lub po określonej liczbie razy, kiedy dziecko posprząta swój pokój. Strategie częstotliwości różnią się też w zależności od tego, czy nagrody pojawiają się po stałej, czy zmiennej liczbie zachowań.
 • Strategia stałej częstotliwości polega na tym, że nagroda pojawia się zawsze po tej samej liczbie zachowań. Kiedy zdecyduję się więc nagradzać swoje dziecko za każde dwie kolejne piątki, moje zachowanie nie zmienia się i nagradzam pociechę za każdym razem, gdy dostanie dwie piątki.
 • Strategia zmiennej częstotliwości wzmocnień zakłada przyznawanie nagród po zróżnicowanej liczbie reakcji. Na przykład mogę nagrodzić dziecko, gdy dostanie dwie piątki, ale następnym razem zrobię to, kiedy uzyska jedną, trzy lub dopiero dziesięć takich ocen. Kluczem do sukcesu jest utrzymywanie nagradzanego w niepewności. Podejście to doskonale pomaga zachować ciągłość działania. Nagradzany nie wie bowiem, kiedy pojawi się kolejne wzmocnienie. Z tego powodu zachowanie jest znacznie mniej zagrożone wygaśnięciem niż w przypadku stosowania wzmocnienia ciągłego.
 • Innym rodzajem częściowego wzmocnienia jest strategia opóźnienia, uzależniona od tego, jak dużo czasu upływa pomiędzy poszczególnymi wzmocnieniami.
 • Co miesiąc otrzymuję pieniądze. Moje zarobki są więc uzależnione od czasu. Wypłata jest w tym przypadku przykładem strategii stałego opóźnienia wzmocnień. Odstępy czasowe nie zmieniają się.
 
  • Drugim typem strategii opóźnienia jest strategia zmiennego opóźnienia. Polega ona na tym, że reakcje są wzmacniane w różnych okresach czasu. Przykładem takiej sytuacji może być otrzymywanie jednej wypłaty po miesiącu, następnej po dwóch dniach, kolejnej trzy tygodnie później itd. Taka strategia jest niezwykle odporna na wygasanie z tego samego powodu, co strategia zmiennej częstotliwości. Nagradzany nigdy nie wie, kiedy nastąpi wzmocnienie, więc musi kontynuować działanie, aby się tego dowiedzieć.
 Wzmocnienia o zmiennym opóźnieniu stanowią podstawę hazardu. Kasyna programują swoje maszyny w taki sposób, by wypłacały wygrane w zmiennych interwałach. W efekcie gracze przez długi czas wrzucają do nich monety, licząc na wielką sumę.
 Nie można bowiem wygrać, jeżeli się nie gra. Tak więc gdy następnym razem stwierdzisz, że musi Ci się poszczęścić, bo siedzisz przy tej samej maszynie od trzech dni (bez kąpieli, snu i jedzenia), przypomnij sobie, co napisałem. Nigdy nie wiesz, kiedy automat pozwoli wygrać. Nie denerwuj się też, gdy w końcu przerwiesz grę, a następna osoba uzyska wielką sumę po jednej próbie.
 Na tym w końcu polega hazard.
 Moment, w którym pojawia się wzmocnienie, odgrywa bardzo istotną rolę. Badania wykazały, że musi do niego dojść natychmiast albo w krótkim czasie po wystąpieniu pożądanego działania. Jeżeli przerwa będzie zbyt długa, więź pomiędzy bodźcem a reakcją zostanie utracona. Szczury Skinnera nigdy nie nauczyłyby się naciskania dźwigni, gdyby zamiast natychmiastowo dostarczanej porcji pożywienia dostawały bony do zrealizowania w szczurzych delikatesach.
 
  Generalizacja pomaga uniknąć mandatów
 Czy widziałeś kiedyś kierowców zwalniających, gdy tylko zauważą policyjny patrol drogówki? Prawdopodobnie dzieje się tak, ponieważ większość z nich dostała kiedyś mandat. Co się zaś dzieje, gdy przy drodze stoją oddziały prewencji? Nic. Wszyscy je ignorują. Czy to oznaka rażącego braku szacunku dla prawa? Nie. To przykład kontroli bodźców, polegającej na tym, że reakcja może różnić się w zależności od tego, jaki bodziec towarzyszył wzmocnieniu lub karze. Choć wszyscy policjanci mają prawo wystawiać mandaty za zbyt szybką jazdę, większość z nas wie, że oddziały prewencji na ogół nie zatrzymują samochodów na szosach. Bodziec ma zatem zróżnicowany wpływ na zachowanie ze względu na rozmaite konsekwencje. Wymierzenia kary można bowiem spodziewać się wyłącznie po drogówce.
 Gdy nauczymy się reakcji dzięki wzmocnieniu, możemy czasami automatycznie zgeneralizować ją na inne rodzaje bodźców. Jeżeli rozszerzyłbym swoje doświadczenia z drogówką na wszystkich policjantów, zwalniałbym za każdym razem, gdy widziałbym radiowóz. Albo gdy otrzymywałbym wzmocnienia po punktualnym powrocie z przerwy, mógłbym zgeneralizować to zachowanie na punktualne przychodzenie do pracy. Takie działanie pomaga przyspieszyć proces uczenia się. Na ogół bowiem nie mamy czasu otrzymywać wzmocnienia za każde zachowanie.
 Dyskryminacja
 Czasami nadmiernie rozszerzamy wyuczone reakcje czy zachowania i stosujemy je w sytuacjach, w których nie jest to potrzebne.
 
  Oto skutek przesadnej generalizacji. Nadmierne rozszerzanie zdarza się także psychoterapeutom. Kiedy specjalista w sytuacji towarzyskiej słyszy, że jakaś osoba zaczyna opowiadać o problemach, jakie miała danego dnia, z jego ust wyrywa się automatycznie: „Powiedz mi, jak się z tym czujesz?”. Taki psychoterapeuta jest postrzegany jako świr. Z pewnością przydałby mu się urlop.
 Zjawisko to często można zaobserwować w filmach. Były policjant, zobaczywszy wnuka celującego do niego z pistoletu na wodę, strzela, by „wyeliminować zagrożenie”. Mamy tu do czynienia z dyskryminacją polegającą na reagowaniu wyłącznie na jeden z dwóch lub większej liczby specyficznych bodźców. Problem ten rozwiązuje się poprzez zaprezentowanie obu bodźców i uwarunkowanie odpowiedzi na właściwy. Możemy zasymulować sytuację napadu i wprowadzić do niej wnuczka z pistoletem na wodę. Następnie nagrodzimy emerytowanego policjanta za wyeliminowanie przestępcy (bodziec 1.), a nie dziecka (bodziec 2.). W ten sposób można nauczyć się odróżniania prawdziwego niebezpieczeństwa od fikcyjnego zagrożenia.
 Przypisy:
 [1] W nauce słowo „dyskryminacja” oznacza rozróżnienie, nie ma jednak negatywnych konotacji, jakie uzyskało w języku potocznym — przyp. tłum.
    
  Część IV
 Ty, ja i cała reszta
 Pięć cech osobowości każdego człowieka:
 • Otwartość na doświadczenie — ciekawość,
 pozytywne nastawienie do nowych idei i pomysłów;
 • sumienność — organizacja, racjonalizm, pewność;
 • ekstrawersja — towarzyskość, żywiołowość, poszukiwanie wrażeń;
 • ugodowość — tolerancja, wrażliwość, ciepło;
 • neurotyzm — lęk, impulsywność, zmiany nastroju.
 Spróbuj wykonać nieoficjalny test psychologiczny na stronie internetowej
 www.dummies.com/extras/psychology.
        W tej części...
 • Odkryjesz teorię osobowości i jej najpopularniejsze typy. Przedyskutujemy również takie tematy, jak świadomość swojej osoby, rozwijanie tożsamości, tworzenie związków i komunikacja.
 • Nawiążemy kontakty z ludźmi wokół i odkryjemy wpływ, jaki mają oni na nasze zachowanie oraz metody zachowywania się w grupie.
 • Przyjrzymy się psychologii rozwojowej i prześledzimy rozwój człowieka od poczęcia do osiągnięcia dorosłości.
 
    • Położymy się na kozetce i przedstawimy koncepcję struktury psychiki Freuda oraz jego słynną teorię rozwoju psychoseksualnego, włącznie z mechanizmami obronnymi, zaprzeczeniem i wyparciem (oraz powiemy co nieco o następcach słynnego badacza).
 • Aby nie pozostać w tyle, zapoznamy się z nowoczesnymi podejściami do psychopatologii, m.in. z neuropsychologicznymi i poznawczymi wyjaśnieniami problemów psychologicznych, takich jak zaburzenia lękowe, depresja, schizofrenia i zespół szoku pourazowego.
  
  Rozdział 9.
 Rozwijanie pierwszorzędnej osobowości
 W tym rozdziale:
  •
 •
 •
 • Nauczymy się zachowań od innych.
 • Będziemy się dobrze prezentować.
 • Odkryjemy wrodzone cechy osobowości.
 Wyobraź sobie, że ni stąd, ni zowąd kontaktuje się z Tobą przyjaciółka, Marysia. Jako że masz ochotę się z nią spotkać po dłuższym czasie niewidzenia, umawiacie się w kawiarni. Kiedy o umówionej godzinie wchodzisz do lokalu, czujesz, że ktoś dotyka Twojego ramienia. Odwracasz się i widzisz zupełnie obcą osobę.
 — O co chodzi? — pytasz.
 — To ja, Marysia.
 Orientujesz się, że to faktycznie Twoja przyjaciółka, ale wciąż nie możesz uwierzyć, jak bardzo się zmieniła. Jest starsza, przybrała nieco na wadze i ma zupełnie inną fryzurę. Wydaje się obcą osobą. Ale czy jest tak w istocie?
 Zorientujemy się, że pieśń się nie zmienia. Poznamy siłę ego.
 Przywitamy się z ludźmi i przedmiotami znajdującymi się w naszym otoczeniu.
  
  Siadacie przy stoliku i po kilku minutach orientujesz się, że to na pewno „stara” Marysia. Owszem, jej wygląd zewnętrzny zmienił się, ale posiada ona to samo poczucie humoru, widzisz ten sam błysk w oku, jest tak samo serdeczna i ma w sobie tę samą pasję, co kiedyś. Zamykasz oczy i wsłuchujesz się w jej głos. Czujesz się, jakby Twoja rozmówczyni wcale się nie zmieniła.
 Z jednej strony jest teraz kimś innym. Z drugiej zaś wcale się nie zmieniła. Orientujesz się, że to wciąż ta sama osoba, którą poznałeś wiele lat temu. Ma dziś inny wygląd, ubranie, adres i znajomych, ale „osobowość”, czyli esencja tego, kim jest, pozostała identyczna.
 Philip Zimbardo, znany amerykański psycholog, opisał tę esencję jako złożony zestaw wyjątkowych cech psychicznych, które wpływają na zachowanie, myślenie i emocje w różnych sytuacjach i o rozmaitych porach. Jest to jednocześnie doskonała definicja osobowości.
 Osobowość to ustalony system skłonności do specyficznego działania, myślenia i odczuwania.
 Opisywanie czyjejś osobowości polega głównie na tworzeniu obrazu z dostępnych strzępków informacji o danym człowieku i prawie zawsze na zredukowaniu pewnej liczby cech zachowania do węższego zbioru atrybutów.
 Teorie osobowości zakładają, że kilka najważniejszych przymiotów może posłużyć jako podsumowanie ogólnego wizerunku każdej osoby. Kiedy mówimy o cechach charakterystycznych danego człowieka, na ogół automatycznie myślimy o kluczowych atrybutach, które wpływają na jego zachowanie. Im większe znaczenie ma zaś dany przymiot, tym łatwiej można go wykorzystać w celu przewidywania zachowań oraz wyróżniania opisywanej osoby spośród innych.
 Wspomniana specyfika Marysi czyni ją kimś wyjątkowym. Osobowość sprawia, że każdy z nas jest niepowtarzalny. Dziesiątki albo setki ludzi na świecie może nosić to samo nazwisko albo
  
  wyglądać podobnie, ale nie ma dwóch osób, które miałyby identyczną osobowość.
 Zastanów się, czy na spotkaniu w barze zachowujesz się tak samo jak w pracy. Jasne, na pewno widoczne są drobne różnice, ale Twoje podstawowe wzorce działania, determinowane przez osobowość, pozostają niezmienne.
 W niniejszym rozdziale przedstawię dział psychologii zajmujący się różnymi teoriami osobowości, m.in. psychoanalizą, społecznym uczeniem się i ideą opartą na cechach osobowości.
 Zapoznając się z teoriami osobowości, należy pamiętać, że nikt nie pasuje idealnie do żadnej z przedstawionych kategorii. W psychologii bardzo ważne miejsce zajmuje zasada różnic indywidualnych. Nikt nie posiada teoretycznie czystej osobowości, ponieważ teorie stanowią jedynie narzędzia pomagające zrozumieć złożoność ludzkiego zachowania, myśli oraz emocji.
 Kto jest kujonem?
 Niezależnie od tego, czy zdajemy sobie z tego sprawę, czy nie, każdy z nas posiada własną teorię osobowości, z której korzysta przy klasyfikowaniu poszczególnych ludzi, tak aby móc ich rozróżnić.
 Kiedy byłem w szkole, dzieliliśmy uczniów na kujonów, mięśniaków oraz imprezowiczów. Ten bardzo prosty schemat od czasu do czasu bywa przydatny. Nie muszę bowiem dobrze znać osoby, aby z grubsza określić, czy chcę przebywać w jej towarzystwie. Szczegóły zawsze mam szansę poznać już w trakcie znajomości.
 Tak więc każdy z nas bywa teoretykiem osobowości. Istnieje jednak sporo specyficznych grup korzystających z takich idei. Astrologowie, jasnowidze, teologowie, poeci i inni od wieków starają się
  
  sklasyfikować ludzi. W tym celu tworzą teorie oparte na ich własnych przemyśleniach na temat osobowości.
 Przyjrzyj się poniższemu opisowi osobowości:
 Tkwi w Tobie ogromny potencjał, którego nie udało Ci się jeszcze wykorzystać do własnych celów.
 Niekiedy masz wątpliwości, czy podejmujesz właściwe decyzje.
 Czasami lubisz spotykać się z ludźmi, ale bywa, że wolisz przebywać w samotności.
 Jednym z Twoich życiowych celów jest zapewnienie sobie bezpieczeństwa.
 Czy zauważasz u siebie powyższe cechy? Jeżeli tak, to czy dzieje się tak dlatego, że w okładkę tej książki wkomponowano układ analizujący osobowości, czy może powyższy opis jest po prostu wystarczająco ogólny, by pasować do każdego?
 Osobiście skłaniam się ku drugiej interpretacji.
 Jest to tzw. efekt Barnuma. Polega on na podawaniu bardzo ogólnych informacji, które dają się zastosować do opisu prawie każdego człowieka i zdradzają niezwykle mało specyficznych szczegółów. Jego nazwa pochodzi od nazwiska P.T. Barnuma, słynnego dyrektora cyrku, któremu przypisuje się dopracowanie do perfekcji występów wróżek.
 Sądzę, że po zapoznaniu się z tym efektem ciasteczka z wróżbą lub horoskopy nigdy już nie będą dla Ciebie tym samym, co wcześniej.
 Teorie osobowości można podzielić na kilka dość szerokich kategorii:
 • teorie psychoanalityczne i psychospołeczne,
 • teoria społecznego uczenia się,
 • teoria kognitywna,
 • teoria cech.
 
  Freud i dobry nastrój
 Sigmund Freud, urodzony w XIX wieku austriacki neurolog, sformułował jedną z najbardziej szczegółowych teorii ludzkiej osobowości, jakie kiedykolwiek powstały. Głębia jego analizy i zasięg koncepcji wciąż nie mają sobie równych.
 W niniejszym rozdziale przedstawię idee Freuda dotyczące pamięci, instynktów oraz słynnych mechanizmów obronnych (które w rzeczywistości opracowała córka badacza, Anna Freud), a także wyjaśnię, w jaki sposób te czynniki sprawiają, że jesteśmy posiadaczami jedynych w swoim rodzaju osobowości.
 Mówiąc o słynnym austriackim naukowcu, nie sposób nie wspomnieć o teorii rozwoju psychoseksualnego oraz koncepcji kompleksu Edypa i sprawach seksu.
 Twoje wyjątkowe wspomnienia
 Jak wyglądałaby Twoja osobowość, gdyby ktoś usunął Ci wszystkie wspomnienia? Twoje osiemnaste urodziny? Pierwsze własne mieszkanie? Czy spowodowałoby to, że zamieniłbyś się w maszynę zdolną tylko jeść, spać i bezcelowo iść przed siebie?
 Freud przeczuwał, że wspomnienia oraz sposób ich organizacji w umyśle stanowią ważną część osobowości. Zaproponował też podział pamięci na trzy części, różniące się od siebie tym, jak świadomi jesteśmy treści zawartych w każdej z nich:
 • Świadomość. Nasza „aktywna” uwaga składa się na świadomy poziom uwagi. Dzięki niemu jesteśmy świadomi tego, co dzieje się wokół nas w każdej chwili, czyli na przykład tego, że trzymamy na kolanach książkę, ma ona żółtą okładkę, litery ułożone są w linijki i burczy nam w brzuchu, ponieważ nie jedliśmy niczego od sześciu godzin. Świadoma uwaga jest zdominowana przez wszystko, co widzimy, słyszymy i czujemy, a kiedy doskwiera nam ból głowy, staramy się go ignorować.
 
  • Przedświadomość. Ta część umysłu zawiera codzienne wspomnienia, takie jak urodziny, rocznice lub to, jak należy jeździć na rowerze. Rzadko bywamy świadomi naszych przedświadomych wspomnień, chyba że zostaną one przywołane bądź uaktywnione w sposób świadomy. Mimo to pełnią ważną funkcję w kształtowaniu tego, kim jesteśmy.
 • Nieświadomość gromadzi wspomnienia i doświadczenia, z których nie zdajemy sobie sprawy. Są ukryte głęboko w naszych umysłach, dlatego trudno do nich dotrzeć. Tak więc kiedy następnym razem nie będziesz w stanie udzielić odpowiedzi na jakieś pytanie, po prostu powiedz pytającemu, że kryje się ona w Twojej podświadomości. W naszych umysłach zachodzą tysiące, a nawet miliony procesów, z których nie zdajemy sobie sprawy, czyli, innymi słowy, nie jesteśmy ich świadomi.
 Według Freuda podświadomość zajmują wszystkie wspomnienia, pomysły oraz idee zbyt trudne, niepokojące czy wręcz straszne, by przechowywać je w dostępnej świadomości. Tam właśnie powstają najprawdziwsze uczucia, nieprzepuszczone przez filtr codziennych zjawisk. Nieświadomość nie kłamie!
 Wspomnienia zawarte w Twojej świadomości, przedświadomości i nieświadomości pomagają Ci odróżniać się od innych dzięki owej iskrze osobowości, za którą wszyscy Cię kochają.
 Id, ego i superego
 Freud mógłby zostać wspaniałym hollywoodzkim scenarzystą. Jego „opowieść” o osobowości to historia o pragnieniach, dominacji, mocy i wolności. Fabuła jest zagmatwana, a postacie ścierają się ze sobą. Nasza osobowość to zatem coś w rodzaju sztuki teatralnej
  
  odgrywanej w umysłach. „Ja” jest produktem walczących ze sobą struktur i procesów umysłowych.
 Starożytni Grecy sądzili, że ludzie są aktorami odgrywającymi role ku uciesze bogów. Dla Freuda ja i Ty jesteśmy jedynie właśnie takimi aktorami w grze naszych umysłów. Do działania popychają nas pragnienia, z kolei sumienie sprawia, że niekiedy powstrzymujemy się przed podejmowaniem działania. Pod powierzchnią osobowości rozgrywa się bowiem zażarta walka o władzę.
 Dramat ten jest odgrywany przez trzech aktorów:
 • id — siedlisko naszych impulsów;
 • ego — negocjujące z id, łagodzące superego;
 • superego — utrzymujące wewnętrzny porządek.
 Każdy z tych aktorów posiada własną wizję pożądanego zakończenia sztuki. Ich konflikty są napędzane przez bardzo silne motywy, a każda z postaci jest zdana wyłącznie na siebie.
 Pragnę, więc jestem
 Pierwszym elementem strukturalnym oraz pierwszym aktorem w sztuce Freuda jest id. Czy kiedykolwiek owładnęło Tobą uczucie, pragnienie lub żądza tak silna, że po prostu trzeba było ją zaspokoić? Nowy samochód, potrzeby seksualne, wymarzona praca? Gdybym zapytał o to osobiście, najprawdopodobniej usłyszałbym głośne: „Tak!”.
 Skąd biorą się tak silne pragnienia?
 Według Freuda źródłem pragnień jest część osobowości zwana id. Mieści się ona na obrzeżach
 umysłu. Id zawiera wszystkie najbardziej podstawowe, zwierzęce i prymitywne odruchy oraz potrzeby domagające się zaspokojenia. Przypomina to nieco pana Hyde’a wychodzącego z powściągliwego doktora Jekylla. Id jest diabełkiem
  
  siedzącym na ramieniu i szepczącym pokusy wprost do ucha.
 Id to swego rodzaju „pojemnik” gromadzący nasze pragnienia. Napędzane siłą nazwaną przez Freuda libido, tzn. łączną energią wszystkich życiowych instynktów i woli przetrwania, jest czymś, co musi zostać zaspokojone! Kiedy się rodzimy, całkowicie kontroluje nas właśnie id w pełnej krasie, nieskrępowane ograniczeniami zewnętrznego świata.
 Czy głodne dziecko spokojnie czeka, aż ktoś przyjdzie i da mu jeść? Odpowiedź na to pytanie zna każdy, kto musiał wstawać w nocy, aby nakarmić swoją latorośl.
 Nie chciałbym jednak oczerniać tej części osobowości. Co byśmy zrobili bez pragnień? Chęci prowadzą nas przez życie i skłaniają do poszukiwania rzeczy niezbędnych do przetrwania. W Twoim przypadku jest dokładnie tak samo. Bez id szybko byśmy umarli albo w najlepszym wypadku bylibyśmy niezwykle nudnymi ludźmi! Zapamiętaj zatem, że sporą część Twojej osobowości stanowią pragnienia i próby ich zaspokojenia.
 Ego jest w porządku
 Czy nie byłoby miło, gdybyśmy zawsze mogli dostać wszystko, czego tylko zapragniemy? Id w końcu chce tego, czego id zwykle pragnie.
 Niestety, większość z nas ma inne doświadczenia. Prawie wszyscy wiemy, jak nieprzyjemne może być niespełnienie pragnienia. Winę za to ponosi ego.
 Ego jest elementem osobowości, którego główna funkcja polega na pośredniczeniu pomiędzy wymaganiami id a światem zewnętrznym, czyli rzeczywistością. Czy kojarzy Ci się to z piosenką You Can’t Always Get What You Want zespołu Rolling Stones?
 Ego jest trochę jak agent wyjątkowo utalentowanego sportowca. Jeżeli wyczynowiec zażąda wielomilionowego kontraktu, menedżer
 
  może mu przypomnieć, że postawienie takich warunków grozi utratą szansy na zatrudnienie. Dlatego też zadaniem ego jest takie negocjowanie „umów” z id, aby w dłuższej perspektywie koszty działania nie okazały się zbyt wysokie. Omawiany element osobowości może tego dokonać za pomocą zmiany, przekształcenia i przemieszania potężnych sił id w bardziej użyteczne i realistyczne metody osiągania zadowolenia. W ten sposób próbuje opanować moc id, dzięki czemu możliwe jest zaspokajanie potrzeb pomimo ograniczeń narzucanych przez rzeczywistość.
 Sąd ostateczny
 Praca ego — odgrywanie roli arbitra w starciu pomiędzy rzeczywistością a id — jest bardzo trudna, w dodatku działanie tego elementu osobowości pozostaje pod nieustanną kontrolą niestrudzonego sędziego. Podczas gdy ego negocjuje z id, starając się zapobiec kolejnemu wybuchowi dąsów, superego ocenia wynik tych wysiłków. Czym jest ten sędzia? Superego to inna nazwa sumienia. Oczekuje od ego siły i skuteczności w walce z potęgą libido.
 Normy, których strzeże sumienie, na ogół mają związek z zachowaniem naszych rodziców lub innych ważnych dla nas osób. W miarę dorastania internalizujemy ich standardy postępowania. Z tego powodu później mamy wyrzuty sumienia, kiedy kogoś okłamujemy lub dokonujemy oszustwa w zeznaniu podatkowym. Czy jednak każdy posiada sumienie? Z historii znamy wielu ludzi słynących ze straszliwych zbrodni. Można wątpić, czy w ogóle posiadali sumienie. Dość sensowne wydaje się założenie, że takie osoby były pozbawione podstawowej zdolności do odczuwania winy. Dlatego nic nie stało im na przeszkodzie w urzeczywistnianiu pełnych przemocy fantazji.
 Brak poczucia winy jest kluczową cechą osobowości psychopatycznej (więcej informacji na temat zaburzeń osobowości znajdziesz w rozdziale 13.).
 
  Pomyślmy o seksie
 Powyższy tytuł mógłby brzmieć: Satysfakcja seksualna napędza rozwój osobowości!, co przy okazji zabrzmiałoby jak nagłówek artykułu na pierwszej stronie gazety.
 Cóż, powyższe stwierdzenie nie jest do końca prawdziwe, ale teoria Freuda dotycząca psychoseksualnego rozwoju osobowości z pewnością dotyczyła przyjemności. Co sprawia, że osobowość konkretnego człowieka różni się od osobowości innych? Freud próbował znaleźć odpowiedź na to pytanie. Doszedł do wniosku, że aby odkryć przyczyny naszej różnorodności, należy cofnąć się do czasów dzieciństwa. Eureka! Dzieciństwo to nasze przeznaczenie!
 Osobowość, która pomaga Ci oczarowywać inne osoby, bezskutecznie opracowywać listy rzeczy do zrobienia i która zapewnia, że Twoja łazienka jest zawsze olśniewająco czysta, została ukształtowania w trudach niemowlęctwa i zahartowana w bojach pierwszych lat życia. Freud stwierdził, że stajemy się unikalną jednostką już w chwili, gdy wkraczamy w okres dojrzewania.
 Według tego badacza nasz wyjątkowy charakter i cechy osobowości są wynikiem rozwoju w okresie dzieciństwa. Jako dziecko, a nawet jako osoba nastoletnia, przechodzimy przez serię etapów dorastania i dojrzewania. Na każdym z nich koncentrujemy się na specyficznej partii swojego ciała, tzw. strefie erogennej. Przypomina to trochę skupianie się na płaskim brzuchu w wieku lat 18 i na zrzucaniu nadwagi po czterdziestce. Wszystko pojawia się w odpowiednim momencie życia. Zadowolenie poszukiwane za pomocą wrodzonych instynktów koncentruje się na przyjemności i gratyfikacji seksualnej osiąganej poprzez stymulację konkretnej strefy erogennej. Właściwa stymulacja pozwala dotrzeć do szczytu freudowskiego rozwoju psychoseksualnego, czyli psychicznej oraz seksualnej dojrzałości. Jeżeli tak nie dzieje, człowiek zatrzymuje się („fiksuje”) na jednym z wcześniejszych stadiów.
 Etapy te przedstawiają się następująco:
 • oralny — od urodzenia do 18. miesiąca życia;
 
  • analny — od 18. miesiąca do 3. roku;
 • falliczny — od 3. do 7. – 8. roku;
 • okres latencji — od 7. – 8. roku do okresu dojrzewania;
 • genitalny — od okresu dojrzewania do dorosłości.
 Według Freuda nasz rozwój przypomina kształtowanie się kilku odrębnych osobowości, które potrzebują kilku lat do osiągnięcia pełnej postaci. Można to porównać z życiem studenta posiadającego pewien charakter. Po pierwszym roku nauki jego osobowość zupełnie się zmienia, co obejmuje również sposób wysławiania się i ubierania. Na pierwszym roku taki student może być Olkiem- kujonem, by na piątym zmienić się w Aleksa-przystojniaka.
 Każdy z etapów rozwoju osobowości wiąże się z osobnym wyzwaniem. Jeśli dana osoba sprosta każdemu z nich, jej osobowość stanie się całkowicie dojrzała (teraz to pan Aleks- przystojniak!). Jeżeli jednak się to nie uda, może dojść do „zacięcia się” lub też fiksacji na określonym etapie. Właśnie to zjawisko „utknięcia” na pewnym stopniu rozwoju stanowi źródło sporej części cech, które odróżniają nas od innych.
 Otworzyć usta
 Faza oralna jest pierwszym etapem rozwoju psychoseksualnego. Od czasu narodzin do około 18. miesiąca życie dziecka koncentruje się na ustach. W tym wieku głównym zadaniem rozwoju jest stymulacja erogennej strefy warg. Zwróć uwagę na to, w jaki sposób małe dzieci pogłaskane po policzku odwracają głowę i zaczynają wykonywać ruchy podobne do tych podczas ssania piersi. Człowiek rodzi się z dobrze rozwiniętym zmysłem smaku, a jego usta stanowią złożone narzędzie, które służy do poznawania świata. Nadaje się do tego znacznie lepiej niż ręce i palce.
  Matki i inni
 
  Jednym z pierwszych obiektów zapewniających dziecku satysfakcję oralną jest pierś matki; stanowi ona także główne źródło poczucia więzi i zaspokojenia. Ale w którym momencie staje się to problemem? Powiedz mi, kiedy ostatnio widziałeś dziesięciolatka karmionego w ten sposób? Ostatecznie wszystkie dzieci muszą zostać odstawione od piersi. Właśnie to wydarzenie jest dla malucha źródłem pierwszego konfliktu pomiędzy pragnieniami a rzeczywistością.
 Jeżeli niemowlę nie potrafi się z tym pogodzić lub odstawienie jest gwałtowne bądź niezupełne, dziecko może zafiksować się na fazie oralnej. Powoduje to wykształcenie charakteru oralnego, który cechuje się nadmiernym poczuciem zależności i bezradności. Niemowlęta nie są w stanie zapewnić sobie autonomicznej satysfakcji — dopóki pozostają w fazie oralnej, muszą polegać na innych.
 Ostatecznie, po zwycięskiej walce z problemem, jaki stanowi odstawienie od piersi, oraz po odzyskaniu kontroli nad spełnianiem naszych oralnych pragnień przechodzimy do kolejnego etapu rozwoju osobowości.
 Poświęć chwilę na przypomnienie sobie dzieciństwa. Przywołanie obrazów z niemowlęctwa może być dość trudne. Jednak zwykle jesteśmy w stanie przypomnieć sobie coś z czasów, gdy mieliśmy 2 – 3 lata. Czy rodzice dawali Ci smoczek? Na jak długo?
   Dla wielu ludzi matka jest pierwszym człowiekiem, którego spotykają w życiu. Pierwsza twarz, jaką widzi noworodek, należy właśnie do niej, ewentualnie do pielęgniarki i położnej w sali porodowej. Na początku człowiek jest zależny od matki absolutnie we wszystkim i w takim stanie pozostaje dość długo. To ona stanowi centrum świata. Matki są otaczane dość dużym szacunkiem w większości kultur świata, jeżeli nie we wszystkich. Słyszałem kiedyś, że najpopularniejszym tatuażem w USA jest serce z wpisanym weń słowem „Mama”.
 
  Czy zdarzało Ci się ssać kciuk? Jak bardzo „oralnym” dzieckiem byłaś lub byłeś wtedy? Czy teraz gryziesz końcówki piór i ołówków? Czy cechujesz się ostrym sarkazmem? Freud mógłby powiedzieć, że to fiksacja.
 Iść na nocnik czy nie iść, oto jest pytanie
 Wszystkie dzieci muszą kiedyś dorosnąć. Kiedy tak się dzieje, przechodzą do erogennego skupienia na fazie analnej, drugiego etapu rozwoju psychoseksualnego. Pomyśl o przyjemności, o niepowstrzymanym libido pragnącym wyzwolenia. Pomyśl o wypróżnieniu.
 Tak, to nie żart. Freud określił wypróżnianie jako główny ośrodek przyjemności u dzieci w wieku od 18 miesięcy do 3 lat. Największym problemem dla maluchów uczących się chodzić jest właśnie kontrola! Ludzie w tym wieku pragną wypróżniać się, kiedy chcą i gdzie tylko chcą. Na przykład w spodnie! Jednak muszą nauczyć się powstrzymywać to pragnienie. Przypomina to długie podróże samochodem, podczas których słychać tylko: „Czy już jesteśmy na miejscu?”, „Chce mi się!”.
 Kto i co powstrzymuje nasze poszukiwania przyjemności rozumianej jako możliwość wypróżnienia się w dowolnej chwili? Z całą pewnością jest to domena rodziców i wymogów otoczenia (opisano je szerzej w części „Id, ego i superego”). Prawdę mówiąc, przejawianie części cech osobowości w dorosłym wieku może być wynikiem tego, w jaki sposób ojciec i matka prowadzili „trening czystości”. Twórczość i produktywność są dobrymi wskaźnikami skuteczności przejścia przez fazę analną.
 Osoby zafiksowane na tym etapie są zdominowane satysfakcją analną. Objawia się ona dwojako:
 • Nieporządek, lenistwo lub beztroska mogą być przejawem wewnętrznego buntu przeciwko kontroli ze strony rodziców.
 
  • Wewnętrzne zahamowanie, upór lub obsesja na punkcie porządku są oznakami poczucia kontroli wykształconej w czasie treningu czystości.
 Tak czy inaczej, trzeba osiągnąć kontrolę. Dojrzałość i skuteczne rozwiązanie konfliktu w fazie analnej oznaczają uzyskanie kontroli nad własną osobą. Tak więc nie przejmuj się, ale pamiętaj, że należy to robić we właściwym miejscu i czasie.
 Ożenić się z matką
 Kiedy człowiek myśli, że wszystkie cechy osobowości zostały już opisane, Freud wprowadza trzeci etap rozwoju, czyli fazę falliczną. Cóż, obiecałem, że będziemy rozmawiać o seksie — pora wywiązać się z zobowiązania, przynajmniej w pewnym sensie. Dziecko w wieku od 3 do 5 lat koncentruje się na erogennej stymulacji genitaliów, ściślej zaś biorąc, penisa lub pochwy.
 W fazie fallicznej przyjemność jest osiągana na drodze autoerotyzmu, powszechniej znanego pod nazwą masturbacji. Jednak nasza potrzeba zaspokojenia szybko zwraca się w stronę rodziców, najczęściej jego z nich — tego o przeciwnej płci. W miarę rozszerzania się obszaru czerpania przyjemności seksualnej wkraczamy coraz głębiej na teren jednej z najbardziej kontrowersyjnych i nietypowych osobowościowych koncepcji Freuda. Chodzi oczywiście o kompleks Edypa, czyli o sytuację, w której chłopcy postrzegają matkę jako obiekt pożądania seksualnego, zaś dziewczęta traktują tak ojców.
   Król Edyp
 Freud potwierdzenie swoich teorii dotyczących pociągu płciowego do rodziców odkrył w starożytnym micie o królu Edypie. Mówiąc w skrócie, jest to historia władcy, któremu wróżbita przepowiada, że kiedyś syn go zabije, a następnie ożeni się z własną żoną. Aby temu zapobiec, król nakazuje zostawić dziecko w lesie, aby tam
 
  Jako dorośli najczęściej odrzucamy pomysł poślubiania własnych rodziców, nie mówiąc już o uprawianiu z nimi seksu. Wiemy jednak, że spora część chłopców i dziewczynek marzy o tym, żeby dorosnąć i móc ożenić się z mamą lub wyjść za tatę.
 Niestety, niemalże każda kultura stworzyła bardzo silne tabu związane z seksem pomiędzy rodzicami i ich potomstwem.
 Freud zaobserwował, że dzieci w fallicznej fazie rozwoju osobowości przechodzą od zapewniania sobie przyjemności samodzielnie do poszukiwania jej u rodzica przeciwnej płci. Jednakże tabu nie jest jedyną przeszkodą w takim działaniu. Na drodze dziecka staje także drugi rodzic. Jak sądzisz, co czułby ojciec, którego dziecko zaczęłoby podrywać matkę, albo matka w podobnej sytuacji? Jednakże libido nie ma ograniczeń i domaga się bezwarunkowej satysfakcji. Dla niego rodzic płci przeciwnej wydaje się więc prawidłowym obiektem mogącym zaspokoić potrzeby seksualne.
 Dlaczego tak się dzieje?
 Chłopcy. U dziecka płci męskiej opisane wyżej przywiązanie do matki przekształca się we freudowski kompleks Edypa. Ojciec blokuje chłopcu dostęp do matki. Wywołuje to u dziecka silną
   umarło. Chłopca odnajdują jednak wieśniacy i wychowują go na silnego młodzieńca. Pewnego dnia Edyp postanawia wrócić do miasta, aby tam poszukać szczęścia, lecz po drodze trafia na króla, nie wiedząc, że jest on jego ojcem. Władca zaś nie ma pojęcia, że właśnie spotkał porzuconego syna. Następnie wywiązuje się sprzeczka. Król umiera w wyniku bójki z młodzieńcem. Po przybyciu do miasta Edyp gromadzi fortunę i trafia na sam szczyt lokalnej społeczności. Bogaty młodzieniec wkrótce przyciąga uwagę wdowy po królu i ostatecznie żeni się z nią, tym samym wypełniając proroctwo.
 
  frustrację, która po pewnym czasie przekształca się w nienawiść do rodzica. Można powiedzieć, że wrogość wobec ojca, podobnie jak w przypadku mitu o Edypie, bywa zabójcza.
 Kompleks ten wkrótce nabiera również cech konfliktu. Dzieje się to, gdy chłopcy zaczynają obawiać się ojców, ponieważ chcą matki wyłącznie dla siebie. Freud określał to zjawisko mianem lęku kastracyjnego. Według niego bowiem chłopiec boi się, że ojciec pozbawi go genitaliów. Na skutek owego lęku dziecko zmienia strategię i zamiast walczyć z przeciwnikiem, którego nie jest w stanie pokonać, próbuje się do niego przyłączyć. Chłopiec uczy się identyfikacji z ojcem poprzez przejmowanie jego męskości i traktowanie go jako swego rodzaju „matkę”. Co prawda nie może uprawiać seksu z matką, ale jest w stanie wyobrażać sobie, że prowadzi życie swojego ojca. Zapewnia mu to podświadomy dostęp do matki oraz pozwala zaspokoić pragnienie zrodzone przez libido.
 Dziewczęta. Freud był krytykowany za niedbały stosunek do kobiecej seksualności. To skłoniło go do dalszych poszukiwań w obrębie kultury greckiej. Wreszcie odnalazł edypalną opowieść o Elektrze. Bohaterka mitu zamordowała własną matkę, aby pomścić śmierć ojca.
 Uwaga dziewcząt skupia się na ojcu. Dzieje się tak, ponieważ odrzucają swoje matki ze względu na bardzo dziwne zjawisko, nazywane zazdrością o penisa. Według Freuda dziewczynki przestają pożądać matek, ponieważ orientują się, że w odróżnieniu od ojca nie posiadają członka. Jak w takim razie mogłyby uprawiać seks z matką? Czy zatem one także rezygnują z konfliktu na rzecz
 
  przyłączenia się do wroga? Podobnie jak mali chłopcy, dziewczęta nie mają szansy zidentyfikować się z ojcem, ponieważ są pozbawione penisa. Co mogą więc zrobić w takiej sytuacji? Niewiele poza spędzeniem reszty życia na poszukiwaniu penisa. W praktyce sprowadza się to do prób odnalezienia mężczyzny, który uczyniłby je kompletnymi.
 Być może po przeczytaniu powyższych akapitów myślisz sobie: „No nie, to już gruba przesada!”.
 W tym miejscu teorie Freuda stają się nieco skomplikowane. Ogólnie rzecz biorąc, wszystkie dzieci początkowo lgną do matki, ponieważ jest ona pierwszym opiekunem oraz pierwszym i przez jakiś czas jedynym źródłem zaspokojenia i przyjemności. Od tego momentu pomiędzy osobami odmiennej płci pojawiają się różnice.
 Wiele teorii Freuda spotkało się z ostrą krytyką. Aby móc skutecznie korzystać z koncepcji tego badacza, należy odłożyć na bok dosłowne odczytywanie pragnień o seksie z matką oraz zabiciu ojca i próbować zinterpretować powyższe idee w sposób metaforyczny. Teorie Freuda najłatwiej zrozumieć poprzez uznawanie ich za przekaz symboliczny. Na przykład spróbuj przedstawić sobie Edypa jako sfrustrowanego małego chłopca, który dzieli z ojcem zainteresowanie osobą matki. Rodzic staje mu na drodze, więc trzeba go wyeliminować. Postaraj się jednak nie popaść w dramatyzm.
 Wiem, że wszystko to jest nie tylko skomplikowane, ale też brzmi nieco dziwacznie. A może nawet gorzej. Dobrze, niech będzie. To bardzo nietypowa sprawa! A jaki to wszystko ma związek z osobowością?
   
  Freud uważał, że jeżeli chłopiec lub mężczyzna utożsamia się z ojcem, zmienia tym samym swój konflikt w walkę o sukces i przewagę w społeczeństwie, zdobywanie kobiet, podbicie lokalnego rynku i uzyskanie pozycji kapitana drużyny futbolowej. W dzisiejszych czasach takim zadaniem może być jednak równie dobrze przejęcie kontroli nad swoimi impulsami lub skuteczne przezwyciężanie poważnych problemów osobistych. Tak oto przejawia się właściwa odpowiedź na lęk kastracyjny występujący w fazie fallicznej.
 Niestety, nie wszyscy mężczyźni docierają do tego punktu. Jeżeli chłopiec zafiksuje się, ponieważ nie będzie w stanie połączyć sił z ojcem, dojdzie do psychicznej kastracji. Nie zdoła nic uzyskać, gdyż jego pragnienie osiągnięć zostanie zablokowane przez obezwładniające poczucie winy wynikłe z konkurowania o uwagę matki.
 Po skutecznym rozwiązaniu kompleksu Elektry dziewczyna uzyskuje w okresie dorosłości umiejętność tworzenia dojrzałych związków intymnych i seksualnych. Jej zazdrość o penisa zostaje przekształcona w chęć znalezienia dobrego, „ojcowskiego” męża. Jeżeli jednak nie uda jej się rozwikłać tego problemu, frustracja może znaleźć ujście w nadmiernej uwodzicielskości. Wiem, wiem... Ale ruch emancypacyjny pojawił się wiele lat po Freudzie!
 Chwila przerwy
 Po skutecznym rozwiązaniu konfliktów w poprzedniej fazie dzieci wkraczają na spokojniejszy etap rozwoju psychoseksualnego, nazywany okresem latencji. Wpływ libido na osobowość słabnie. Dzięki temu zachowanie dziecka staje się mniej zależne od popędów. Młodzi ludzie odzyskują swobodę odkrywania i ćwiczenia zdolności uzyskiwanych na każdym z etapów rozwoju.
 Okres ten trwa mniej więcej od 6. roku życia do osiągnięcia wieku dojrzewania i jest to czas względnego spokoju. Nie pojawia się wrogość wobec rodzica płci przeciwnej. Nie ma walki o kontrolę nad zaspokojeniem. W okresie latencji młody człowiek odkrywa świat
 
  relacji międzyludzkich, zawiera przyjaźnie i tworzy małe grupy społeczne. Sądzę, że ten czas lepiej odpowiada potocznemu wizerunkowi dzieciństwa niż poprzednie opisane przez Freuda fazy rozwoju. Z całą pewnością jest mniej perwersyjny i konfliktowy.
 Seksualny szczyt
 Z początkiem okresu dojrzewania rozwój znowu zaczyna nabierać tempa. Płomienie wcześniejszych konfliktów wybuchają z nową siłą. Pragnienia ponownie uzyskują przewagę, ale tym razem przybierają inną formę. Typowa dla dzieci egoistyczna postawa szukania przyjemności ustępuje miejsca dojrzalszej formie osiągania zaspokojenia. Rozwój psychoseksualny przechodzi pod wpływ zainteresowania realizowaniem potrzeb innych ludzi, a dziecko zaczyna się uczyć tworzenia związków uczuciowych satysfakcjonujących obie strony.
 Należy przy tym pamiętać, że Freud nie twierdził, jakoby wszyscy ludzie osiągali ten punkt dojrzałości. Jest to raczej pewnego rodzaju ideał, do którego należy dążyć przez całe życie. Osoby, którym nie uda się go osiągnąć przynajmniej w części, są jednak zagrożone powrotem do egoistycznego fallicyzmu, reprezentowanego przez samolubnego człowieka, nietroszczącego się o przyjemność drugiej osoby. Kiedy jednak osiągnie się stan prawdziwej dojrzałości, można zapomnieć o byciu donżuanem! Tak ukształtowany człowiek faktycznie troszczy się o drugą osobę i dba o to, by ona także czerpała przyjemność z życia w związku.
 Obrona? Jaka obrona?
 Wyobraź sobie, że wędrujesz swoim ulubionym górskim szlakiem, gdy nagle zza krzaków wyskakuje niedźwiedź i staje na tylnych
  
  łapach. Wygląda na bardzo głodnego. Co robisz? Walczysz czy uciekasz gdzie pieprz rośnie?
 Jeżeli sytuacja wygląda na niebezpieczną, czasami należy się bronić. Czy jednak ochrona ciała przed uszkodzeniami fizycznymi to jedyna wykorzystywana przez nas forma asekuracji? Sam na przykład raz czy dwa musiałem bronić swojej reputacji. A może nawet trochę częściej. Tak czy inaczej, bywają sytuacje, w których musimy bronić się psychicznie. Sposób, w jaki to robimy, stanowi zaś ważny element naszej osobowości.
  Mała córeczka Sigmunda Freuda
 Anna Freud, córka Sigmunda Freuda, zdecydowała się pójść w ślady ojca. Rozwinęła jego teorię osobowości. Z różnych względów praca tych dwojga skupiała się na kwestii wpływu lęków i ochrony na osobowość. Może to rodzić pytania, w jakich warunkach wychowywała się mała Anna.
 Wyobrażam sobie sytuację, w której ta dziewczyna dostała trójkę na szynach z egzaminu z psychologii.
 Dlaczego pominęła pytanie o id, ego i superego? Może za dużo myślała o mechanizmach obronnych?
 Anna dużą część pracy ojca zaadaptowała do psychologii i psychoterapii dziecięcej. Rozwinęła i rozszerzyła jego wcześniejsze prace. Choć większość ludzi nigdy o niej nie słyszała, z całą pewnością Anna odziedziczyła po ojcu dar pojmowania tajników ludzkiej osobowości.
  Anna Freud, córka Sigmunda Freuda, opracowała koncepcję mechanizmów obronnych. Bać możemy się wszystkiego: niedźwiedzi, osiłków, a nawet plotek. Impulsywne zachowanie niekiedy przysparza nam kłopotów albo powoduje popsucie stosunków z ukochaną osobą. Czy udało Ci się kiedyś wystraszyć
 
  siebie? Często możemy na własnej skórze poczuć gniew sumienia, którego bronią jest poczucie winy.
 Bywa, że słyszymy słowa: „Przestań się tak bronić”, ale nie powinniśmy za bardzo się nimi przejmować, ponieważ wszyscy korzystamy z „defensywy”. Anna Freud wierzyła, że sposób, w jaki człowiek broni się przed lękami, stanowi dobry wyznacznik pozostałych cech osobowości. Jak radzisz sobie z problemami? Czy potrafisz bronić się psychologicznie? Jak chronisz się przed bolesnymi myślami, impulsami czy pragnieniami?
 Freudowie zaproponowali siedem istotnych mechanizmów obronnych, które są zwykle stosowane w sposób nieświadomy:
 • Wyparcie. Utrzymywanie myśli, uczucia lub wspomnienia poza zasięgiem świadomości. Wypierać można wiele różnych rzeczy, od zakazanych impulsów po wspomnienia o bolesnych i trudnych emocjonalnie sytuacjach.
 • Zaprzeczanie. Odmowa zaakceptowania czegoś, co się zdarzyło lub nadal się dzieje. Może to również dotyczyć zmiany wspomnienia, dzięki czemu pamięć o danej sytuacji będzie wywierać na nas inny wpływ. Jeżeli coś istotnego idzie nie po naszej myśli, zawsze możemy powiedzieć sobie, że to nie jest wcale takie ważne.
 • Projekcja. Przypisywanie nieakceptowanego pragnienia, impulsu czy cechy osobistej komuś innemu. Projekcji może zostać poddany każdy nieakceptowany impuls. Zamiast przyznawać, że jesteśmy źli na kogoś, oskarżamy tę osobę, że to ona się na nas gniewa.
 • Racjonalizacja. Tworzenie akceptowalnych, lecz nieprawdziwych wyjaśnień sytuacji. Znałem kiedyś notorycznego złodzieja, który okradał wyłącznie duże sklepy. Nie myślał nawet o tym, by napaść swoich sąsiadów, ale nie przepuszczał żadnemu supermarketowi! Wyjaśniał to tym, że wielkie sklepy „i tak okradają ludzi”, więc on stara się wyłącznie
 
  wyrównać rachunki. Pozował więc nieco na Robin Hooda, ale sędzia, który go ostatecznie skazał, najwyraźniej nie lubił ludowych podań.
 • Intelektualizacja. Myślenie o czymś w sposób „logiczny” lub chłodny i pozbawiony emocji. Oto przykład:
 Terapeuta: Panie Kowalski, ostatnio opuściła pana żona i stracił pan pracę. Jak się pan z tym czuje?
 Pacjent: Odkryłem, że żyje mi się lepiej, bo mam teraz w domu większy porządek. Rzeczy żony zajmowały wcześniej dużo miejsca. A co się tyczy pracy, to gospodarka czasami przeżywa zastój i od pewnego czasu przewidywałem, że właśnie tak się stanie.
 • Reakcja upozorowana. Działanie przeciwstawne do tego, które ma się ochotę wykonać. Czy kiedykolwiek byłeś miły w stosunku do znienawidzonej osoby? Tak właśnie działa reakcja upozorowana.
 • Regresja. Powrót do dziecięcych form mechanizmów obronnych. Psychiczny i fizyczny stres czasami sprawiają, że odrzucamy dojrzałe mechanizmy. Jeżeli kiedykolwiek zdarzyło Ci się błagać szefa o podwyżkę, możesz pomyśleć o regresji.
 Dzięki nieocenionej pracy Freudów otrzymaliśmy jednak do dyspozycji narzędzie pozwalające określić, jak charakterystyczne sposoby radzenia sobie z problemami mogą odzwierciedlać podstawowe cechy naszej osobowości. Błędem byłoby jednak twierdzenie, że stosowanie psychologicznych mechanizmów obronnych to szkodliwe zachowanie, ponieważ pozwala nam ono przetrwać. Dzięki takiej obronie możemy zapobiec wielu cierpieniom i nadmiernemu obciążeniu psychiki. Bez tych mechanizmów prędzej czy później wszyscy musielibyśmy przeżyć załamanie nerwowe.
  
  Nie tylko Freud
 Teraz wiesz już, czym jest ego. Podsumowując wszystko, co zostało do tej pory napisane w tym rozdziale, można powiedzieć, że według Freuda to główny negocjator pomiędzy pragnieniami i moralnością.
 Chociaż wielu badaczy było pod wielkim wrażeniem pracy Sigmunda Freuda, część z nich zdecydowała się pójść własną drogą i opracować konkurencyjne teorie osobowości. Często uważali oni, że słynny Austriak nie doceniał roli ego w kształtowaniu psychiki. Zrzucali Freudowi, że ograniczył ten element wyłącznie do funkcji mediatora. Dla niektórych psychologów ego było zaś synonimem osobowości.
 Heinz Hartmann
 Heinz Hartmann był kontynuatorem prac Freuda. Doprowadził do rozłamu w teorii słynnego badacza poprzez podkreślenie istotnej roli ego. Według Hartmanna pełniło ono dwie zasadnicze funkcje w procesie kształtowania osobowości. Były to:
 • redukowanie konfliktów,
 • podtrzymywanie adaptacji.
  Odrobina frenologii
 Żyjący na przełomie XVIII i XIX wieku naukowiec, Franz Joseph Gall, starał się określać ludzkie cechy na podstawie kształtu czaszki i specyficznych układów wypukłości. Nie musisz się jednak obawiać, ponieważ dzisiaj już nikt nie wykorzystuje tej techniki, zwłaszcza jeżeli chodzi o wypukłości. Wielu myślicieli, których koncepcje znacznie wzbogaciły inne dziedziny nauki, nie rozwinęło wiedzy o osobowości. Złe teorie często są obarczone efektem Barnuma (patrz „Kto jest kujonem?” we wcześniej części
 
  Sigmund Freud poświęcił wiele uwagi konfliktowi pomiędzy id, ego i superego. Ogólnie rzecz biorąc, między pragnieniami każdej osoby oraz zaspokojeniem ich zgodnie z wymogami i normami otaczającego ją świata istnieje konflikt.
 Ego w koncepcji Hartmanna było podobne do ego freudowskiego, ponieważ również pomagało w zaspokojeniu dążeń id przy zachowaniu zasad narzucanych przez superego. Jednak dodatkowo posiadało własne funkcje, o których słynny badacz nigdy nie pisał.
 Ego u Hartmanna jest centralną częścią osobowości, posiadającą własne pragnienia i potrzebę zaspokojenia. Z kolei ego Freuda przypominało raczej sędziego liniowego, który nie bierze faktycznego udziału w grze. Co według Hartmanna może zaspokoić ego? Na pewno myślenie, planowanie, wyobrażanie oraz integrowanie informacji, które to działania uaktywniają wrodzoną satysfakcję, co popycha ludzi do osiągania większej niezależności oraz autonomii. Bycie niezależnym i samowystarczalnym przynosi zadowolenie. Szczególnie młode osoby pragną być postrzegane jako na przykład „duzi chłopcy”, a nie jako dzieci. Niestety, nie wiedzą, co je czeka, gdy osiągną dorosłość. Trochę mi ich szkoda...
 Robert White
 W latach 50. XX wieku Robert W. White, psychoanalityk, rozszerzył teorię Hartmanna. Według niego dążenie do samowystarczalności i płynące z niej zadowolenie biorą się z popędu nazwanego motywacją efektywności. Jest to potrzeba poczucia posiadania wpływu na otoczenie. Popęd taki przypomina wewnętrznego aktywistę, który zachęca do podjęcia działań mających na celu zmiany, ale dotyczące wyłącznie nas samych.
 Do powyższej koncepcji White dodał motywację kompetencyjną, czyli potrzebę posiadania skutecznego wpływu na otaczający świat.
  rozdziału). Dobra idea osobowości pozwala dokładnie opisać poszczególne osoby i odróżnić je od siebie.
 
  Jednak samo posiadanie wpływu nie wystarcza — musi to być możliwość skutecznego wpływania na otoczenie. Motywacja kompetencyjna jest zatem czymś więcej niż motywacja efektywności, ponieważ zmusza nas do owocnego działania. Czasami zastanawiam się, czy nastolatki malujące na murach graffiti nie robią tego wyłącznie dla zaspokojenia motywacji efektywności, bez przykładania dużej wagi do motywacji kompetencyjnej. Może jestem dziwny, ale napisania na ścianie swojego imienia nie uważam za sztukę. Nie zrozum mnie źle, widywałem naprawdę imponujące, artystyczne graffiti. Zastanawiam się tylko, jaki cel ma pozostawianie podpisów na ścianach.
 Potrzeba efektywności i kompetencji popycha nas do rozwoju i bycia osobami skutecznie działającymi. Niektóre dziecięce zabawy dość dobrze oddają potrzebę przywództwa. Zwróć jednak uwagę na to, że ani Hartmann, ani White nie twierdzili, jakoby każdy człowiek musiał kierować innymi, ponieważ wystarczy, aby był w stanie rządzić wyłącznie sobą. Cały czas aktywnie poszukujemy informacji i stymulacji, żeby móc opanować zarówno otaczający nas świat, jak i samych siebie. Jest to coś w rodzaju manifestu osobowości.
 Nie chodzi przy tym o dominację. Zdrowe zaspokojenie opisywanych motywacji oznacza adaptację osiągniętą na skutek właściwej kontroli impulsów oraz elastyczności w czasie rozwiązywania kwestii zmian i wyzwań. Owszem, mogę uzyskać poczucie władzy poprzez podporządkowanie sobie innych ludzi, ale nie będzie to właściwe zrealizowanie potrzeby kontroli.
   Równowaga to podstawa
 Zdolność do monitorowania własnych impulsów i adaptowania się do wymogów sytuacji nazywamy kontrolą ego. Istotne jest jednak to, by z takim nadzorem nie przesadzić. Ciągła praca bez odrobiny zabawy może skutecznie zaszkodzić (zawsze
 
  Erik Erikson
 Erik Erikson koncentrował się na psychoanalitycznej (freudowskiej) teorii osobowości, ale podobnie jak inni badacze zajmujący się tą dziedziną, miał również wiele własnych koncepcji. Nie poświęcał zbyt wiele uwagi analizowaniu pożądliwego id czy pryncypialnego superego — skupiał się przede wszystkim na ego, przy czym traktował je zupełnie inaczej niż Freud.
 Erikson postrzegał osobowość jako wynik społecznych interakcji oraz wyborów, których dokonujemy w życiu. Osobowość uznawał za „ego w trakcie rozwoju”, kształtowane poprzez doświadczenie. W miarę jak nawiązujemy kontakty z innymi ludźmi, przechodzimy przez określoną liczbę etapów rozwoju, a każdy z nich ma na celu stworzenie spójnej wizji tego, kim naprawdę jesteśmy.
 Na każdym etapie stajemy też przed pewnym konfliktem czy też kryzysem, który można rozwiązać na dwa sposoby. Kiedy docieramy do takiego „rozwidlenia”, decyzja o wyborze drogi silnie odbija się na naszej osobowości.
 Oto kolejne etapy w psychospołecznym modelu Eriksona:
 Ufność kontra nieufność. W pierwszym roku życia (o ile ktoś nie zafiksował się na którymś z etapów) podstawowym doświadczeniem dziecka jest interakcja z troskliwym, stałym, przewidywalnym i
    zastanawiałem się, skąd wzięło się to powiedzonko; jestem pewien, że nie wymyślił go psycholog). Równowaga pomiędzy całkowitym brakiem kontroli a nadmierną „sztywnością” jest bardzo ważna. Elastyczność to podstawa!
 
  zaufanym opiekunem, która później przekłada się na ufność wobec świata. Ten rodzaj zaufania obejmuje także zaufanie do samego siebie, czyli przeświadczenie, że gdy zabraknie rodziców, będziemy w stanie samodzielnie zadbać o siebie.
 Co się dzieje, gdy matka i ojciec nie wywiązują się ze swoich obowiązków? Trwały brak pieczy i troski o należyte zaspokojenie potrzeb dziecka może sprawić, że nigdy nie będzie ono w stanie zaufać otoczeniu. Nieregularna lub sporadyczna opieka również doprowadza do braku zaufania. Tak czy inaczej nadwerężenie poczucia zaufania może spowodować wycofywanie się lub całkowitą niechęć do tworzenia relacji z innymi.
 Autonomia kontra wstyd i zwątpienie. Pomiędzy 13. a 36. miesiącem życia gwałtowny rozwój umiejętności sprawia, że dzieci zaczynają wykształcać poczucie niezależności od opiekunów bądź poczucie zwątpienia i wstydu. Załóżmy, że rodzice są zbyt surowi lub nadopiekuńczy i przez cały czas zakazują potomkowi dotykać różnych rzeczy, odzywać się i w inny sposób ćwiczyć pewność ciebie. W takiej sytuacji niewykluczone, że maluch stanie się osobą wiecznie zawstydzoną i niewierząca we własne możliwości.
 Inicjatywa kontra wina. Etap ten charakteryzuje się dalszym rozwojem poczucia niezależności, przekształcanej w nieco bardziej pragmatyczne i odpowiedzialne zachowanie. Działania dziecka cechują się mniejszą buntowniczością i mocniej rozwiniętym poczuciem własnej inicjatywy. Pomiędzy 3. a 6. rokiem życia zaczynają pojawiać się specyficzne pragnienia, które stanowią zaczątek indywidualnej osobowości.
 
  Muszę przyznać, że sam mam pewne problemy. Nie znoszę, gdy inni mówią, że jestem nieodpowiedzialny. Kto wie, może utknąłem na opisywanym etapie? Tak czy inaczej zawsze dopada mnie poczucie winy, gdy nie zachowuję się odpowiedzialnie. Przywodzi to na myśl sytuację, w której dziecko w wieku przedszkolnym nie wykształca należytej zdolności przejmowania inicjatywy. Poczucie winy może być wywołane zbyt wysokim poziomem lęku lub nierozsądnymi działaniami. Przypomina to nieco zawiedzenie samego siebie. „Nie starasz się! Jesteś leniwy! Jesteś nieodpowiedzialny!”. Na pomoc! Potrzebuję terapii!
 Przedsiębiorczość kontra poczucie niższości. „Najwyższy czas dorosnąć” — to zdanie bardzo często słyszą dzieci pomiędzy 6. rokiem życia a osiągnięciem dojrzałości (przynajmniej według Eriksona). Zabawa i eksperymentowanie ze środowiskiem nie są już bowiem tolerowane. Od dzieci zaczyna się wymagać, by ich działania przynosiły wymierne efekty. Koniec z bazgraniem, należy nauczyć się pisać równo nad linijkami w zeszycie.
 Co się dzieje, gdy dziecko traktuje zabawę jako czas relaksu i odpoczynku po męczącym dniu nauki? Czy może to doprowadzić do zahamowania rozwoju? Na pewno nie, ponieważ traktowanie zabawy jako formy odpoczynku jest działaniem celowym. Jeżeli jednak w zachowaniu dziecka widać brak celowości lub też wyraźne przejawy lenistwa, istnieje ryzyko, że maluch wykształci w sobie poczucie niższości.
 Tożsamość kontra splątanie tożsamości. Nastolatki często eksperymentują z nowymi tożsamościami i własnym wizerunkiem. W tym wieku
 
  istotne staje się bowiem ustalenie, kim się jest i czego się pragnie. Według Eriksona takie zjawisko (nazywane przez niego kryzysem tożsamości) to całkowicie naturalna część rozwoju. Jeżeli nastolatek zdoła wybrnąć z meandrów splątania tożsamości, proces ten zakończy się wzmocnieniem poczucia swojego „ja” oraz świadomości własnej tożsamości. Jeśli zaś mu się nie uda... Splątanie tożsamości jest stanem nierozwiązanego kryzysu tożsamościowego. Czasami nastolatki gubią się w zagmatwanym procesie poszukiwania „ja”. W efekcie często się wycofują i do końca życia nie potrafią odnaleźć prawdziwej tożsamości.
 Intymność kontra izolacja. Zdaniem Eriksona w życiu każdego człowieka pojawia się etap, na którym podstawowe zadanie rozwojowe to wykształcenie intymności. Kiedy już dowiemy się, kim jesteśmy, zaczynamy nawiązywać bliskie związki z innymi osobami znającymi siebie. Cel tego działania to zbudowanie intymności.
 Kreatywność kontra stagnacja. Na tym etapie człowiekowi zależy na kreatywności, czyli byciu potrzebnym i pełnieniu funkcji przewodnika „nowego pokolenia”. W średnim wieku rozwija się bowiem chęć pozostawienia po sobie jakiegoś dziedzictwa i wywarcia wpływu na młodszych. Kiedy ludzie odnoszą wrażenie, że niczego nie dokonali albo nie są w stanie nic zrobić dla kolejnych pokoleń, poczucie kreatywności zostaje zastąpione przez poczucie stagnacji.
 Integracja kontra rozpacz. Gdy wchodzimy w okres starości, często siadamy i zastanawiamy się nad tym, co udało nam się osiągnąć i czy te wszystkie lata możemy nazwać zwycięstwem, czy porażką. Jeżeli
 
  człowiek czuje satysfakcję ze swojego życia, powstaje poczucie integracji, czyli całości bądź pełni. Jeżeli nie, może popaść w rozpacz. Czy interesowało Cię kiedyś, dlaczego starsi ludzie lubią opowiadać o swojej przeszłości?
 Nawiązywanie relacji z obiektami
 Pozostańmy w kręgu kwestii społecznych opisanych dotychczas w tym rozdziale. Pora wspomnieć o kolejnym rozwinięciu teorii Freuda, które w ciągu ostatnich 50 lat stało się jedną z dominujących idei w dziedzinie osobowości. Koncepcje takie są uważane przez psychologów za bardziej „interpersonalne” niż poprzednie. Mowa tu o psychologii self Heinza Kohuta i teorii relacji z obiektem.
 Zgodnie z obiema wymienionymi koncepcjami osobowość jest wynikiem przechowywania i wykorzystywania umysłowych reprezentacji siebie, relacji z innymi ludźmi oraz interakcji z nimi. Oznacza to, że teorie te postrzegają osobowość pod kątem tego, w jaki sposób nawiązujemy relacje z prawdziwymi ludźmi.
 Psychologia self
 Heinz Kohut zaproponował teorię, w myśl której osobiste doświadczanie jaźni (selfu) stanowi podstawowy element osobowości. Według tego badacza self jest w pewnym sensie synonimem „osobowości”; rozwijanie jej wymaga zaspokojenia dwóch potrzeb: „odzwierciedlania”, czyli reagowania przez opiekunów na działania i pragnienia, a także doświadczania innych jako wyidealizowanych postaci.
 Do odzwierciedlania dochodzi w sytuacji, w której opiekun nawiązuje więź z daną osobą, reaguje na jej działania i akceptuje ją. Pozwala to zaspokoić potrzebę bycia docenianym i prowadzi do wykształcenia zdrowej samooceny (nazywanej też zdrową
 
  wielkością). Widziałem kiedyś ojca, który towarzyszył synowi w rozwiązywaniu testu psychologicznego. Za każdym razem, gdy chłopiec odpowiadał na pytanie, niezależnie od tego, czy odpowiedź była właściwa, czy nie, mężczyzna mówił: „Jesteś mistrzem”. Taka reakcja momentalnie wywoływała uśmiech na twarzy dziecka. I słusznie, gdyż jedna z jego podstawowych potrzeb właśnie została zrealizowana.
 Nawet jeżeli self czuje się wielka, konieczne jest też postrzeganie opiekuna jako osoby większej, ważniejszej i silniejszej, niż jest w rzeczywistości. Rozwój zdrowej osobowości wymaga bowiem zachowania równowagi pomiędzy własną wielkością a wyidealizowanym obrazem drugiego człowieka. W ten sposób dana osoba może czuć się bezpiecznie i pewnie w kontaktach z innymi. W teorii Kohuta wspomniane potrzeby stanowią dwa bieguny osobowości.
 Relacja z obiektem
 Teoria relacji z obiektem nie stanowi jednej koncepcji, lecz raczej zbiór teorii autorstwa wielu osób. Trzema najpopularniejszymi autorami, którzy przyczynili się do jej powstania, są Melanie Klein, Ronald Fairbairn i D.W. Winnicott. Inną znaną postacią jest Margaret Mahler. Opracowała ona syntezę dzieł pozostałych badaczy, dlatego skupię się głównie na niej.
 Wszyscy autorzy teorii relacji z obiektem są zgodni co do dwóch szerokich założeń:
 • Idea wzorca nawiązywania relacji z innymi kształtuje się na wczesnym etapie życia.
 • Niezależnie od rodzaju utworzonego wzorca przypuszczalnie powtarza się on wielokrotnie w ciągu życia danej osoby.
 Według Mahler noworodki nie posiadają zdolności odróżniania samych siebie od rzeczy, które „nie są nimi”. Niemowlęta
 
  teoretycznie pozostają w stanie psychologicznego zespolenia z obiektami znajdującymi się w ich otoczeniu.
 Wszystkie czytające te słowa matki na pewno wiedzą coś na ten temat. Powszechnie wiadomo, że matka i płód są połączone fizycznie, jednak nie tak jak bliźniaki syjamskie, czyli całym ciałem. Pozostają w ścisłym fizjologicznym związku — jeżeli coś przydarzy się matce, wpływa to na płód i odwrotnie.
 Mahler rozwinęła tę obserwację i objęła nią również relacje psychologiczne. Nowo narodzone dziecko znajduje się w stanie osobowościowego połączenia z matką lub opiekunem. Czy wynika to z pięknej i pełnej harmonii miłości, jaką czują do siebie? Niezupełnie. Połączenie to jest raczej wynikiem zależności dziecka i jego nierozwiniętych jeszcze umiejętności przetrwania.
 W miarę rozwoju fuzja rozpada się, a maluch stopniowo uzyskuje własną osobowość, oddzielającą i odróżniającą się od osobowości matki lub innych ludzi.
 Według Mahler, aby dotrzeć do celu, którym jest wykształcenie całkowicie odrębnej osobowości, należy najpierw przejść kilka etapów rozwoju. Należą do nich:
 • Faza autystyczna (od urodzenia do 2. miesiąca). Dziecko znajduje się w sennym stanie psychologicznej izolacji, przypominającej życie w łonie matki. Jest to okres całkowitego połączenia, w którym maluch nie potrafi stwierdzić różnicy pomiędzy sobą i rodzicem. W umyśle dziecka matka jest jedynie przedłużeniem jego samego. Faza autystyczna stanowi układ zamknięty, a cała emocjonalna energia malca zostaje skierowana na własne ciało, nie zaś na obiekty zewnętrzne.
 • Symbioza (od 2. do 6. miesiąca). Powoli zaczyna się pojawiać mglista świadomość „innego”, który na początku jest „czymś”, co zaspokaja głód, pragnienie oraz likwiduje inne przyczyny odczuwania dyskomfortu. Relacja ta skupia się wyłącznie na realizowaniu potrzeb dziecka (co czasami
 
  przypomina poglądy konserwatywnych mężów na rolę żon). Wciąż nie ma rozróżnienia na „ja” i „ty”.
 • Różnicowanie (od 6. do 10. miesiąca). Na tym etapie świat niemowlęcia zaczyna się otwierać i rozszerzać. Samo „różnicowanie” oznacza tu dostrzeganie przez dziecko różnicy pomiędzy swoją osobą a obiektami znajdującymi się w otaczającym świecie. Doświadczenie to może jednak budzić lęk, a komfort symbiozy pamiętany jest jeszcze przez długi czas.
 Gdy niemowlęta otwierają się na zły, przerażający świat, często potrzebują czegoś, co pomoże im kontynuować tę podróż. To „coś” nosi nazwę obiektu przejściowego. Być może pamiętasz postać Linusa z komiksu Fistaszki. Bohater ten nigdzie nie ruszał się bez swojego kocyka, stanowiącego jego obiekt przejściowy i zapewniającego mu poczucie bezpieczeństwa. Z drugiej strony Linus miał z pewnością więcej niż 10 miesięcy, więc czy było z nim coś nie tak?
 Warto też wspomnieć o lęku przed obcymi, który pojawia się również w okresie różnicowania i polega na unikaniu ludzi widzianych po raz pierwszy lub odczuwaniu strachu przed takimi osobami.
 • Ćwiczenie (od 10. do 16. miesiąca). W tej fazie mały Jasio zaczyna kierować się poczuciem niezależności. Dziecko jest już całkowicie świadome własnej odrębności i stara się wypróbować swoją samodzielność. Niektórzy psychologowie twierdzą, że maluchy przechodzą podobny proces w okresie dojrzewania. Czy zdarzyło Ci się słyszeć dziecko w tym wieku mówiące: „nie”? Na pewno. Ciągłe powtarzanie tego słowa jest wspaniałym sposobem na ćwiczenie niezależności. Tak więc gdy piętnastomiesięczny urwis odpowie Ci: „nie”, zachowaj cierpliwość. Niedługo dotrze do niego, że jest sam w tym wielkim, strasznym świecie. Okrutne, nieprawdaż?
 
  • Odnowienie więzi (od 16. do 24. miesiąca). Kiedy młody człowiek myśli, iż kontroluje całe otoczenie, zaczyna do niego docierać również podkopujący wiarę w siebie fakt, że jest samotny. To dość przerażająca wizja dla każdego, a co dopiero dla półtorarocznego dziecka. Oczywiście jest na to rada. Trzeba jak najszybciej odnowić więź z mamą! Przypomina to powrót młodego człowieka do domu w chwili, gdy po raz pierwszy nie stać go na opłacenie czynszu za nowe mieszkanie, chociaż nie wiem, jak taką sytuację odbiera dziecko mające zaledwie 20 miesięcy.
 • Stałość obiektu (od 24. do 36. miesiąca). Kiedy dziecko powraca do domu, jest w stanie rozwinąć wystarczającą świadomość swojej osoby i wysokie poczucie bezpieczeństwa, aby ponownie zacząć działać na własną rękę. To stałe wrażenie odrębności swojego „ja” jest kształtowane po części przez malucha, który zaczyna zdawać sobie sprawę z tego, że istnieje pewien stały schemat zachodzących wahań nastroju czy stanów umysłu. Fakt, że dziecko znajdujące się przed okresem stałości obiektu traktuje zmiany samopoczucia jako niestabilność własnego „ja”, może wydawać się dziwny, ale w tym okresie rozwoju to naturalna reakcja. Przed osiągnięciem tego etapu każdy przemijający nastrój lub myśl sprawia, że maluch nie jest pewny swojej tożsamości. Jednak po nadejściu tej fazy rozwoju zaczyna kształtować względnie stałe poczucie własnego „ja”.
 Uczenie się od innych
 Przez ostatnie kilka lat jednym z bardziej kontrowersyjnych tematów dyskusji społecznej była kwestia związku telewizji i przemocy. Wiele osób sądziło, że ciągłe epatowanie agresją z ekranu może sprzyjać występowaniu analogicznych zachowań w społeczeństwie. Bez wątpienia w dzisiejszych szkołach jest więcej przemocy niż kiedyś. Dlaczego tak się dzieje?
 
  Przemoc to bardzo złożone zjawisko, więc trudno udzielić jednoznacznej odpowiedzi na to pytanie. Niektórzy sugerują, że po prostu więcej jest dziś ludzi skłonnych do agresji. A co Ty sądzisz o przemocy w świetle przedstawionych w tym rozdziale teorii?
 W 1977 roku Albert Bandura przeprowadził słynne dziś badania poświęcone koncepcji „gwałtownej” osobowości, a następnie przekształcił swoją ideę w ogólną teorię osobowości. Eksperyment ten znamy jako ćwiczenie z lalką Bobo. Lalką jest przymocowany do ciężkiej podstawy manekin, który po uderzeniu lub kopnięciu wraca do pozycji pionowej. Ćwiczenie polegało na tym, że dzieci obserwowały dorosłego bijącego lalkę, a następnie były same umieszczane w pokoju z manekinem. Nietrudno się domyślić, co działo się później. Jasio stawał się małym Rambo i zaczynał okładać lalkę tak jak dorosły, którego obserwował.
 Teoria społecznego uczenia się autorstwa Bandury wyjaśnia opisane wyżej zjawisko. W gruncie rzeczy ludzie są w stanie nauczyć się czegoś za pomocą patrzenia i obserwowania. To jeden z wielkich truizmów psychologicznych, ale jak by nie patrzeć, nikt przed Bandurą nie podchodził do tego w ten sposób. Koncepcja społecznego uczenia się została uznana za bardzo ważną teorię osobowości i rozwoju. Charakter to wynik uczenia się poprzez obserwowanie ludzi z naszego otoczenia. Wszyscy jesteśmy bowiem plagiatorami. Jeżeli Twoi rodzice byli nieprzyjemni w obejściu, Ty również będziesz wykazywać taką cechę.
 Bandura rozwijał swoją ideę naśladowania, próbując odpowiedzieć na pytanie, dlaczego robimy to, co robimy, czyli co nas motywuje do działania w określony sposób.
 Pozwoliło mu to wprowadzić do teorii dwa istotne elementy:
 1. Ocena własnej skuteczności to osobisty pogląd na temat swoich umiejętności skutecznego działania. Opiera się na procesie nazwanym przez Bandurę
  
  procesem samooceny. Polega on na analizowaniu i ocenie własnych sukcesów i porażek. Budowanie samooceny jest wynikiem pewnego mechanizmu. W jaki sposób pojawia się konkretne zachowanie i jak wpływa ono na poglądy dotyczące naszej skuteczności? Otóż jesteśmy motywowani własnymi wyobrażeniami oraz powstrzymywani przewidywaniem porażek. Robimy to, co myślimy, i odwrotnie.
 2. Samowzmocnienie to prosta czynność, która polega na przyznawaniu sobie gratyfikacji za wykonywanie pewnych rzeczy. Niektórzy rodzice dają dziecku nagrody lub wykorzystują inne formy wzmocnień za odrobienie zadania czy posprzątanie pokoju. Bandura wierzył, że wszyscy czynimy tak w stosunku do samych siebie. Tak więc gdy zrobisz coś następnym razem, przyznaj sobie jakąś nagrodę. Pomoże Ci to w ocenie własnej skuteczności.
 Reprezentowanie siebie
 Niektórzy psychologowie podkreślają, że ludzie prezentują samych siebie i własne doświadczenia jako kluczowe aspekty swoich osobowości oraz sposobu, w jaki działają. Większość z nas była na przynajmniej jednej imprezie ze współpracownikami lub na wczasach, na których jakiś geniusz starał się pomóc innym poprzez rozdawanie identyfikatorów z imionami. Osobiście zawsze miałem ochotę napisać na swojej plakietce coś głupiego albo przynajmniej nieprawdziwe imię.
 Identyfikator imienny to dość prymitywna forma reprezentacji czy też prezentacji nas samych. Sam czasami umieszczam na nim jeden ze swoich pseudonimów, ponieważ jest to nieco lepszy rodzaj „etykietki”, mówiący znacznie więcej na temat danej osoby niż jej
 
  prawdziwe imię. Kiedy spotkasz kogoś, na kogo mówią „Śmierdziel” albo „Psychol”, odnosisz inne wrażenie niż po usłyszeniu przezwiska „Lewus” czy „Chudy”.
 Imiona, pseudonimy i przezwiska to przykłady reprezentacji tego, kim jesteśmy. Stanowią wygodny i prosty sposób organizowania dużej ilości informacji na czyjś temat. Czy kiedykolwiek zdarzyło Ci się mówić o filmie i zapomnieć imienia aktora odgrywającego główną rolę? „Wiesz, ten człowiek, który grał w tamtym filmie z jedną kobietą”. Dużo łatwiej jest powiedzieć: „Brad Pitt”, niż opisywać poszczególne cechy aktora za każdym razem, gdy się o nim rozmawia. Sposób organizowania informacji o ludziach i świecie to wynik skłonności umysłu do narzucania porządku i strukturyzowania doświadczeń.
 Schematy
 Strukturalna reprezentacja doświadczenia jest oparta na ujawnianiu się podobnych cech człowieka lub zbliżonych odczuć podczas powtarzających się wydarzeń. Powstają wówczas schematy będące umysłowymi konstruktami „Janka”, „Brada Pitta” czy „mnie”. Janek to mój sąsiad, który lubi nieco zbyt głośno słuchać muzyki. Brad Pitt — sławny aktor, wzbudzający zazdrość wszystkich mężczyzn. Ja zaś jestem człowiekiem, który zazdrości Bradowi Pittowi. Kiedy zaś wszystkie ustrukturyzowane wyobrażenia o ludziach zostaną ukształtowane, mogą być wykorzystane do rozpoznawania i rozumienia nowych informacji.
 Szkodliwe schematy pełnią istotną funkcję w terapii schematycznej opracowanej przez dra Jeffery’ego Younga.
 Naukowcy zajmujący się psychologią poznawczą podkreślają, że oparte na schematach reprezentacje doświadczeń odgrywają kluczową rolę w organizowaniu osobowości. Podczas tworzenia wzorców osobowości liczą się zaś szczególnie dwa podstawowe rodzaje schematów: własne i społeczne.
  
  Schematy własne to zorganizowane informacje dotyczące nas samych, które czasami noszą też nazwę koncepcji osobistych. Jaka jest koncepcja Ciebie lub mnie? Szczegółowe omówienie mechanizmu rozwoju ludzkiej osobowości nie zmieściłoby się w tym rozdziale, ale należy przyjąć, że nasze osobowości są reprezentowane przez schematy własne.
 Schematy społeczne to zintegrowane sieci poznawcze, które łączą opinie na nasz temat pochodzące od nas samych i od innych ludzi. Dzięki nim otrzymujemy szczegółowe informacje. Są to zarówno podstawowe dane (na przykład ile mamy lat), jak i opisy naszych wartości. Informacje te mogą być na bieżąco uaktualniane poprzez doświadczenie lub sprawdzane za pomocą świadomej uwagi i wysiłku.
 Skrypty
 Innym kluczowym komponentem służącym do określenia osobowości są schematy istotne społecznie, zawierające reprezentacje kategorii poznawczych, które odnoszą się do innych ludzi, otoczenia, zachowania społecznego i stereotypowych oczekiwań. Modele takie noszą czasami nazwę skryptów. Czy aktor grający w filmie przedstawia nam swoją prawdziwą osobowość, czy też gra zgodnie ze scenariuszem, który mówi mu, co ma mówić, kiedy się odzywać, kiedy krzyczeć itd.? Oczywiście, że korzysta ze scenariusza, czyli właśnie skryptu.
 Wyobraź sobie, że wszyscy odgrywamy osobowości zapisane w skryptach, których autorami są nasze doświadczenie i rozwój. Takie skrypty określają sposób, w jaki się zachowujemy. Proste, prawda?
 Nie do końca! Może się wydawać, że nasze osobowości są stosunkowo proste, ale braki takiej teorii bardzo szybko wychodzą
 
  na jaw. Walter Mischel w 1980 roku spróbował nieco ubarwić tę stosunkowo nieskomplikowaną koncepcję. Wprowadził pięć rodzajów skryptów nadających kształt zrobotyzowanej wizji człowieka: kompetencje, strategie kodowania, oczekiwania, wartości subiektywne i mechanizmy samoregulacji.
 • Osobowość jest bardziej złożona, niż może się wydawać. Jeden z jej ważnych aspektów to osobisty zbiór umiejętności oraz zdolności do rozwiązywania problemów i analizowania świata. Mischel określa je mianem kompetencji.
 To, w jaki sposób podejmujemy wyzwania i rozwiązujemy życiowe problemy, określa naszą osobowość. A więc jesteś „raptusem” czy „analitykiem”? Czy zdarzyło Ci się kiedyś wybudować dodatkowy pokój, domek zabaw czy choćby budę dla psa? Jak to wyglądało? Niektórzy zaczynają pracę od skrupulatnego analizowania problemu i sporządzania precyzyjnych, dokładnie opisanych schematów. Inni po prostu gromadzą potrzebne materiały i myślą nad projektem już w trakcie budowy. Dobrą metodą sprawdzania swojego podejścia jest „test wskazówek”. Powiedz mi, czy kiedy kupujesz coś, co trzeba złożyć, rozpoczynasz montaż od przeczytania instrukcji, czy nawet nie wyjmujesz jej z pudełka?
 • Jako że kognitywna teoria osobowości kładzie silny nacisk na informacje i to, w jaki sposób są one przechowywane oraz interpretowane, ważnymi aspektami osobowości są również strategie i konstrukty wykorzystywane do organizowania danych. Proces ten służy powstawaniu złożonych schematów i skryptów, które później będą kierować naszym zachowaniem. Strategie kodowania stanowią wyjątkowe dla każdego człowieka sposoby pojmowania oraz interpretowania świata. Często zdarza się, że ludzie obserwujący to samo zjawisko zupełnie inaczej je odczytują. Każdy, kto kiedykolwiek pokłócił się z żoną, mężem czy inną bliską osobą, wie o tym aż za dobrze.
 
  • Człowiek jest tak wyjątkowy jak jego oczekiwania dotyczące sytuacji. Nazwałbyś siebie wiecznym optymistą czy raczej pesymistą? Oczekiwania to nasze faktyczne nadzieje oraz przewidywania następujących po sobie zdarzeń. Określają one zasady dotyczące tego, co należy robić i w jaki sposób działać w określonych sytuacjach. Jeżeli reguły odpowiadają faktycznym warunkom, działanie zakończy się powodzeniem, co pozwoli rozwinąć poczucie skuteczności. Jeśli nie, jedynym wyjściem będzie próbowanie do skutku.
 • Czy pracujesz za darmo? Niewielu z nas tak robi. Większość ludzi do pracy motywuje możliwość zarobku. Perspektywy zachęcają nas do określonego zachowania, choć nie wszystkich kusi to samo. Nasze subiektywne wartości określają, jakie rzeczy są dla nas istotne oraz co jesteśmy w stanie zrobić, żeby je zdobyć. Jeżeli zamiast większej ilości pieniędzy na koncie wolisz osobistą pochwałę od szefa, to Twój wybór. W końcu takie właśnie różnice sprawiają, że każdy z nas jest wyjątkową istotą.
 • Jakie są Twoje życiowe cele? Dysponujesz ogólnym planem czy dokładnym schematem? Być może nie zdajesz sobie z tego sprawy, ale według Mischela wszyscy posiadamy systemy samoregulacji i plany. Na ogół stawiasz sobie jakiś cel, starasz się go osiągnąć, sprawdzasz, czy Ci się to udało, i dokonujesz niezbędnych poprawek. Każdy z nas realizuje powyższy schemat w specyficzny dla siebie sposób, który określa jego osobisty styl działania.
 W ostatecznym rozrachunku zgodnie z opisaną wyżej teorią reprezentacyjną o naszej osobowości stanowi to, jak postrzegamy siebie i świat dookoła, a także sposób, w jaki owe poglądy przekładają się na plany i schematy zachowania.
 Magiczna piątka
 
  Czy ludzie rodzą się z osobowością? Być może zamiast psychodynamiki Freuda i relacji z obiektami Kohuta i Klein istnieją jakieś cechy „osobowościowe”, które istnieją od samego początku? Na takim właśnie założeniu opiera się teoria cech osobowości. Powstała ona dzięki opisowi i bezpośredniemu pomiarowi przymiotów zaobserwowanych w populacji generalnej i niezwiązanych z żadną teorią poznawczą ani psychoanalityczną. Cecha jest stałą charakterystyką osobowości sprawiającej, że dany człowiek zachowuje się w określony sposób. Nie zmienia się w zależności od sytuacji, lecz pozostaje w niezmienionym kształcie w różnych okolicznościach.
 Teoria cech zakłada, że istnieje pewien podstawowy zbiór cech osobowości występujących u każdego człowieka. Ludzie chodzą na dwóch nogach, mają jedno serce, duży mózg i cechy osobowości. Psy chodzą na czterech łapach, mają jedno serce, średniej wielkości mózg i nie mają cech osobowości. Tak, podejrzewam, że miłośnicy tych zwierząt oburzyli się po przeczytaniu ostatniego zdania. Rozumiem, że być może pewne cechy definiują zachowanie Azora, ale to temat na zupełnie inną opowieść.
 Gordon Allport (1897 – 1967) podszedł do problemu osobowości w nieco inny sposób. Otóż oparł swoją teorię na badaniach języka. Allport analizował słowa używane do opisywania innych ludzi, a następnie podzielił je na trzy podstawowe kategorie:
 • Cechy kardynalne — pojedyncze atrybuty sterujące większością działań jednostki. Każdy z nich pozwala bardzo ogólnie opisać „charakter” człowieka, na przykład opanowany, miły, narwany, arogancki etc.
 • Cechy centralne — od 5 do 10 głównych przymiotów opisujących główne aspekty osobowości danej jednostki. Przykładowo kiedy charakteryzujesz ukochaną osobę, możesz
  
  użyć słów „zabawny”, „rozważny”, „intelektualny”, „pasywny” lub „szczery”.
 • Cechy wtórne — nie tak istotne jak centralne; wpływają na mniejszą ilość sytuacji.
 Allport był jednym z pierwszych badaczy, którzy starali się znacząco skrócić listę cech, jakie można wykorzystać do opisywania osobowości. Inny psycholog, Raymond Cattell, również zastosował tę metodę, opracowując test osobowości (więcej informacji na temat testowania znajdziesz w rozdziale 14.) mierzący 16 podstawowych czynników osobowości.
 Kolejny z badaczy, Hans Eysenck, poszedł jeszcze dalej. Stworzył teorię, w myśl której cała osobowość była zależna od poziomów trzech podstawowych cech:
 • ekstrawersji, czyli otwartości, aktywności;
 • neurotyzmu, a więc napięcia, poczucia winy, lęku;
 • psychotyzmu, czyli agresji, chłodu, egocentryzmu.
 Zwieńczenie takiego podejścia to model będący wynikiem wieloletnich badań, tzw. Wielka Piątka. Zakłada on, że osobowość opiera się na pięciu podstawowych dla niej cechach, zaś każdą ze szczątkowych charakterystyk można opisać jako wynik niskiego lub wysokiego natężenia jednego lub wielu następujących atrybutów:
 • Otwartość na doświadczenie. Osoba „otwarta”, bardziej niezależna niż konformistyczna, cechuje się większą wyobraźnią i mniej praktycznym podejściem; woli działać w sposób bardziej zróżnicowany niż rutynowy.
 • Sumienność. Osoba sumienna jest ostrożna, zdyscyplinowana i mało impulsywna, a także bardzo dobrze zorganizowana.
 • Ekstrawersja. Ekstrawertycy są rozmowni, lubią dobrą zabawę i świetnie się czują w towarzystwie.
 
  • Ugodowość. Osoby ugodowe cechują się empatią i ciepłem oraz są mało krytyczne i rzadko dystansują się od innych.
 • Neurotyzm. Neurotycy zwykle są napięci, lękliwi i niepewni.
 A jak wygląda twoja formuła „magicznej piątki”? Pięć czynników umożliwia stworzenie całkiem sporej liczby kombinacji, co pozwala uwzględnić szeroki zakres indywidualnych osobowości. Jako że każda z tych cech w rzeczywistości stanowi odrębny wymiar, w ten sposób da się opisać wszystkich ludzi na świecie.
 Chcesz się dowiedzieć, jaka jest Twoja osobowość? Spróbuj wykonać nieoficjalny test psychologiczny na stronie internetowej www.dummies.com/extras/psychology.
   
  Rozdział 10.
 Ucieczka z Wyspy Izolacji
 W tym rozdziale:
 • Poznamy samych siebie.
 • Nawiążemy kontakt z innymi.
 • Będziemy cieszyć się rodziną.
 • Wybierzemy się gdzieś z przyjaciółmi.
 • Poznamy Ciebie... i mnie.
 • Skomunikujemy się z innymi ludźmi.
 Tym, co odróżnia psychologię od innych nauk społecznych, są przedmiot jej zainteresowania i zastosowanie. Chociaż psychologowie skupiają się także na grupach, w większości przypadków temat ich badań to jednostka. Na przykład terapia zawsze jest działaniem ukierunkowanym na jedną osobę. Dotyczy to nawet terapii grupowej.
 Amerykanie uwielbiają bohaterów indywidualistów. John Wayne przez lata kroczył z podniesioną głową i poczuciem niezależności. Rambo w pojedynkę pokonywał całe oddziały wroga. Tacy ludzie działali samodzielnie. Tego typu bohaterowie zawsze umieli przeciwstawić się presji tłumu. Wydawali się doskonale wiedzieć, kim są, i nigdy nie zawierali w tej kwestii żadnych kompromisów. Jednym ze znaczeń słowa „integralność” jest pełnia lub kompletność, a wspomniane postacie stanowiły przykłady jednostek
   
  kompletnych. Posiadały silny charakter i dominującą osobowość. Wiedziały, kim są, i nikt nie był w stanie narzucić im innej wizji.
 Jeżeli jednak jeszcze nie udało Ci się tego zauważyć, spieszę z wyjaśnieniem, że psychologowie niczego nie przyjmują bez sprawdzenia faktów. Gdyby na terapię przyszedł do mnie John Wayne z godnym prawdziwego macho nastawieniem w stylu: „Wiem, kim jestem, i nie mam zamiaru się zmieniać”, chwyciłbym przynętę i powiedział: „Dobrze. Powiedz mi więc, kim jesteś”. Bardzo łatwo uwierzyć w to, że się wie, kim się jest. Dopóki ktoś o to nie zapyta, większość z nas zakłada, że zna odpowiedź. To bardzo stary problem jaźni. Czym jest bowiem jaźń i skąd mam wiedzieć, czy ją mam? A moja tożsamość? Kim jestem?
 Poczucie samoświadomości
 Czy wiesz, jak wygląda pies stojący przed lustrem? Czasami szczeka na swoje odbicie albo stoi i patrzy na nie zdziwiony. Możesz wierzyć lub nie, ale zdolność do rozpoznawania siebie w lustrze jest dość złożona. Psom jeszcze nie udało się udowodnić, że ją posiadają. Niektórzy psychologowie twierdzą, że jest to wyjątkowa zdolność ludzka, choć badania wykazały, iż młode szympansy, sroki, słonie i orangutany również potrafią rozpoznawać siebie w lustrze.
 Kiedy więc rozwiniemy zaawansowane samopoznanie, wkraczamy w stan samoświadomości. Dlaczego mówię: „rozwiniemy”? Czy nie jesteśmy świadomi siebie już w chwili narodzin? Otóż nie. Dziecko na ogół potrzebuje od 5 do 6 miesięcy, aby wykształcić cechy choćby zbliżone do samoświadomości.
 Technika lustrzana jest jedną z metod, jaką posługiwali się psychologowie, badając samoświadomość niemowląt. Najprostsza forma takiego eksperymentu polega na tym, że dziecko sadza się przed lustrem i obserwuje jego reakcje. Niektórym badaczom udało się wykazać, że 5-, 6-miesięczne niemowlęta sięgają do lustra i
 
  dotykają go. Potwierdzałoby to fakt, iż traktują odbicie jako inne dziecko, a przynajmniej jako kogoś innego.
 W 1979 roku Michael Lewis i Jeanne Brooks-Gunn przeprowadzili złożone badania, opierające się na rozwiniętej wersji eksperymentu z lustrem. Zanalizowali zachowanie dzieci z dwóch grup wiekowych: 15 – 17 miesięcy i 18 – 24 miesiące. Posmarowali nosy maluchów odrobiną pudru i posadzili je przed lustrem. Jeżeli dziecko dostrzeże puder, będzie starało się strząsnąć go z własnego nosa, co oznaczałoby, że traktuje ono postać w lustrze jako własne odbicie. Jakie więc były wyniki testu? Jedynie kilka maluchów z grupy wiekowej 15 – 17 miesięcy dotknęło swoich nosów, ale wśród tych w wieku 18 – 24 miesiące zrobiła tak już zdecydowana większość. A zatem starsze dzieci rozpoznawały siebie w lustrze.
 Samoświadomość i samopoznanie są tym samym. Bycie samoświadomym oznacza, że wie się o istnieniu samego siebie. Jednak jak w przypadku wszystkich rzeczy, nadmiar może być szkodliwy. Jeżeli ktoś mówi, że jest samoświadomy, oznacza to na ogół, iż ma świadomość istnienia jakiejś swojej wady. To nie jedyna świadomość, o której piszę w tym rozdziale.
 Poniżej omówię bowiem następujące jej rodzaje:
 • świadomość ciała,
 • prywatną samoświadomość,
 • publiczną samoświadomość.
   Jak święty turecki
 Kiedyś miałem powtarzający się sen, w którym pojawiałem się nago w miejscach publicznych. Pewnego razu przyśniło mi się, że jestem w szkole podstawowej — ubrany wyłącznie w futro. Byłem dość mocno zaniepokojony znaczeniem tego snu. Czyżbym był
 
  Świadomość swojego ciała
 Świadomość ciała rozpoczyna się od prostego pytania: gdzie się zaczynam i gdzie kończę pod względem fizycznym? Czy pamiętasz film Malice z Billem Pullmanem, Nicole Kidman i Alekiem Baldwinem? W jednej ze scen Bill i Alec siedzą w barze i Alec pyta Billa, jaka część ciała jest mu najmniej potrzebna, czyli utrata której z nich wyrządziłaby najmniejszą szkodę dla jego poczucia własnego „ja”. Jeżeli znasz ten film, wiesz też, czemu Alec zadaje to ponure pytanie. Można się też tego domyślać.
 Jaka część ciała jest najważniejsza dla Twojego poczucia „ja”? Może to brzmieć dziwnie, ale umiejętność odróżnienia swojego ciała od ciała kogoś innego ma kluczowe znaczenie dla samoświadomości. Weźmy na przykład noworodka. Fizyczna więź pomiędzy nim a karmiącą go piersią matką jest oczywista, a poczucie odrębności od rodzica musi się rozwinąć w miarę upływu czasu.
 Utrzymywanie prywatności
 Jak dobrze znasz siebie? Czy na każdym kroku starasz się odkryć jakąś prawdę o sobie? Wewnętrzne skupienie na myślach, uczuciach, motywacjach i ogólnym poczuciu własnego „ja” nosi nazwę samoświadomości prywatnej. Mówimy o niej, kiedy „patrzysz w głąb siebie”. Jeżeli jednak będziesz tak spoglądać zbyt długo, możesz „odlecieć w prywatność”.
 Działanie na pokaz
  fetyszystą futer? A może zwykłym ekshibicjonistą? Na szczęście odkryłem, że sny te były związane z samoświadomością. Każdy z nas w pewnych sytuacjach czuje się szczególnie odsłonięty i świadomy samego siebie. Dla niektórych będzie to publiczne wystąpienie, dla innych — taniec w nocnym klubie, a dla jeszcze innych — pojawienie się gdzieś ubranym jedynie w futro.
 
  Pewnego dnia wybierałem się rano do pracy i gdy doszedłem do samochodu, uświadomiłem sobie, że czegoś zapomniałem. Dlatego strzeliłem palcami, zmarszczyłem brwi, zmrużyłem oko, pokiwałem głową i wróciłem do domu. Dlaczego robiłem wszystkie te miny i gesty? Otóż bez nich wyszedłbym na głupka — podszedłbym do samochodu, obrócił się na pięcie i wrócił do domu bez wyraźnego powodu. Dlaczego potrzebowałem pretekstu? To proste. Ktoś mnie obserwował!
 Na tym właśnie polega zjawisko niewidocznej widowni, czyli poczucie, że jesteśmy na scenie, na której obserwują nas inni ludzie. Nastolatkom zawsze wydaje się, że są w centrum uwagi. Jeżeli potkną się na chodniku, natychmiast czerwienią się i chichoczą. To przykład publicznej samoświadomości, czyli poczucia własnego „ja” w obecności innych, naszego wizerunku publicznego, niezależnie od tego, czy ktoś nas obserwuje, czy też nie.
 Najbardziej rzucającym się w oczy aspektem samoświadomości jest skupianie się na wyglądzie i przywiązywanie do niego dużej wagi. Nie bez powodu każdego roku wydajemy ogromne sumy pieniędzy na modne ubrania, siłownię czy dietetyczne jedzenie. Nasza publiczna samoświadomość stanowi ważną część tego, jak postrzegamy siebie i innych.
 Zidentyfikuj się
 Jeden z prostszych sposobów odkrywania tego, kim się jest, polega na zapytaniu o to innych. Nasza tożsamość jest często głęboko powiązania z tym, w jaki sposób postrzegają nas pozostali. Co widzisz, kiedy patrzysz w lustro? Czy zastanawia Cię to, jak wyglądasz w oczach innych ludzi? Czy widzą tę samą osobę, którą Ty dostrzegasz w lustrze? Kiedy Twoje zrozumienie idei samego siebie zawiera również reakcje oraz opinie innych ludzi, mówimy o „ja” pod lupą. To jedno z najbardziej podstawowych pojęć związanych z własną osobowością. Jesteśmy zwierzętami stadnymi,
 
  więc bardzo trudno byłoby udowodnić, że na nasze postrzeganie siebie nie wpływają poglądy innych osób.
 Teoria koncepcji osobistych Daniela Sterna (znanego psychologa, specjalizującego się w rozwoju niemowlęcym) dobrze opisuje proces identyfikowania się jako wyjątkowego „siebie”. Z jego badań prowadzonych na noworodkach wynika, że wszyscy od urodzenia posiadamy zdolność bycia samoświadomymi i rozwijamy ją dzięki zdobywaniu doświadczenia.
 Świadome (emergentne) „ja” jest z nami od urodzenia, a składają się na nie nasze osobiste doświadczenia radości, stresu, gniewu i zaskoczenia. Uczucia! Wewnętrzna jaźń zaczyna tworzyć się pomiędzy 2. a 4. miesiącem życia, kiedy to powoli kształtują się emocje i pojawia się świadomość własnych możliwości fizycznych. Jaźń subiektywna rodzi się natomiast wtedy, gdy dziecko odkrywa, że może dzielić się swoim doświadczeniem z innymi. Dobrym przykładem tego jest sytuacja, w której maluch daje rodzicowi napić się ze swojej butelki, zanim sam spróbuje. Ostatnia, lecz bynajmniej nie najmniej ważna część osobowości to jaźń werbalna, rozwijana w miarę wykorzystywania zdolności językowych w celu organizowania tego, kim jesteśmy.
 Arnold Buss, amerykański psycholog i badacz, dokładnie opisuje, czym właściwie jest tożsamość. Składają się na nią dwa aspekty:
 • tożsamość osobista,
 • tożsamość społeczna.
 Budowanie tożsamości osobistej
 Tożsamość osobista składa się z tych elementów, które pozwalają wyróżniać się z tłumu, na przykład za sprawą potężnych bicepsów czy powierzchowności godnej Adonisa. Chodzi tu jednak raczej o
  
  cechy psychologiczne, mimo że fizyczny wygląd także stanowi część tożsamości. Według Bussa na naszą tożsamość składają się jaźń publiczna i jaźń prywatna, z których każda ma własne komponenty.
 Na jaźń publiczną wpływają trzy istotne elementy:
 • Wygląd. Jak wspomniałem wcześniej w podrozdziale „Działanie na pokaz”, świadomość swojego wyglądu stanowi ważny element naszej tożsamości. Nie jest to wyłącznie zachodni punkt widzenia, ponieważ w wielu innych kulturach na całym świecie również obserwujemy rozmaite sposoby poprawiania własnej urody i zbliżania się do ideału piękna, definiowanego inaczej w każdej z kultur. Niektórzy filozofowie twierdzą, że poczucie estetyki jest kluczowe dla wysokiej jakości życia oraz naszej wizji samych siebie.
 • Styl. Mają go George Clooney, Johnny Depp i Jay Z. Sposób, w jaki mówią, określony język ciała i mimikę z pewnością można określić jako „ich styl”. Każdy z nas specyficznie się porusza i mówi. Nasz charakter pisma też jest wyjątkowy. Takie rzeczy nadają nam styl. Nie zrozum mnie jednak źle. Posiadanie stylu to nie to samo, co bycie „na topie”. Mój styl jest wyjątkowy i typowy tylko dla mnie, niezależnie od tego, czy można go nazwać modnym, czy nie. To styl „doktora Casha”, który nie wszystkim się podoba, ale mnie bardzo przypadł do gustu.
 • Osobowość. Teorie osobowości próbują opisać indywidualność jednostki na podstawie różnic występujących pomiędzy ludźmi. Jeżeli moja osobowość zostałaby umieszczona w ciele innego człowieka, to czy ktoś mógłby mnie rozpoznać? Może nie od razu, ale po pewnym czasie ludzie na pewno zaczęliby dostrzegać pewne cechy. Zauważyliby to, ponieważ każda osobowość jest niepowtarzalna i pozwala na przykład na zidentyfikowanie mnie jako „mnie”. To dość mocna konstrukcja, niełatwo ją zmienić. Ze względu na swoją spójność i trwałość osobowość stanowi także dobrą reprezentację tego,
 
  kim jesteśmy, nawet jeżeli od czasu do czasu zdarza nam się zachowywać inaczej. Więcej informacji na jej temat można znaleźć w rozdziale 9.
 Nasza prywatna jaźń składa się z elementów najtrudniejszych do zaobserwowania. Psychoterapeuta na ogół ma kłopoty z udzieleniem pomocy pacjentowi, który nie zdecyduje się opowiedzieć o swojej prywatnej jaźni, czyli o myślach, uczuciach, marzeniach i fantazjach.
 • Myśli. Trudno dowiedzieć się, co ktoś myśli, jeżeli sam tego nie powie. Niektórzy ludzie lepiej radzą sobie z odgadywaniem cudzych myśli, ale i tak polega to najwyżej na nieco bardziej złożonym procesie zgadywania. Moje myśli są niepowtarzalne i charakterystyczne tylko dla mnie.
 • Uczucia. Specjaliści od zdrowia psychicznego często stawiają diagnozę nowym pacjentom szpitali psychiatrycznych, korzystając przy tym z badania stanu psychicznego. Polega ono na obserwacji danej osoby przez profesjonalistę, który stara się m.in. określić, jak się ona czuje. Ten obserwowalny aspekt uczucia nosi nazwę afektu. A co z uczuciami opisywanymi przez pacjentów? Często spotykałem ludzi mówiących, że są bardzo smutni, jednak nie widziałem u nich oznak depresji. Osobiste doświadczenie uczucia nosi nazwę nastroju. Gdy pacjenci mówią mi, jak się czują, muszę im wierzyć na słowo, ponieważ dość ciężko zapewniać kogoś, że nie jest smutny, kiedy osoba ta mówi coś zupełnie przeciwnego.
 • Marzenia i fantazje. Kim byśmy byli bez naszych marzeń i fantazji? Zazwyczaj są one bardzo osobiste, zwłaszcza te o charakterze seksualnym. Ich kolejna cecha to unikalność — pozwalają zdefiniować, kim jesteśmy.
 Budowanie tożsamości społecznej
 
  Jak masz na imię? Skąd pochodzisz? Jakiego jesteś wyznania? Odpowiedź na każde z tych pytań to część jednego z aspektów tożsamości społecznej, która pozwala przypisać nas do odpowiedniej kategorii społecznej.
  Jesteś tym, co robisz
 Najciekawszym aspektem tożsamości jest to, że w miarę upływu lat zmieniamy sposób, w jaki definiujemy siebie. Dzieci w wieku szkolnym często określają to, kim są, przez pryzmat tego, co robią. Maluch może zdefiniować się następującymi słowami: „Biegam, bawię się. Lubię mój rower”. Kiedy dzieci wkraczają w wiek nastoletni, zaczynają inaczej określać samych siebie, sięgają po terminy psychologiczne, takie jak „poglądy”, „motywacje”, „pragnienia” i „uczucia”. Mówią: „Chcę pójść potańczyć” albo: „Jest mi dzisiaj smutno”. W jaki sposób określają siebie dorośli? Najprawdopodobniej łączą dwie powyższe metody samookreślania, czyli działanie i koncepcje psychologiczne. Jestem smutnym psychologiem, który nie umie grać w golfa.
 Przynależność grupowa odnosi się do takich kwestii, jak praca czy przynależność do grup społecznych. Wiele osób określa się przede wszystkim przez pryzmat wykonywanego zawodu, mówi na przykład: „Jestem strażakiem!” lub: „Jestem policjantem!”. Ja jestem psychologiem. Inny ważny wymiar naszej tożsamości to przynależność do określonych grup i organizacji społecznych. Jedni ludzie są bardzo związani ze swoimi organizacjami studenckimi, zaś inni nazwaliby siebie „kowbojami”, ponieważ często wkładają kapelusze, dżinsy i kowbojskie buty, a następnie idą potańczyć przy muzyce country. Jednak zainteresowania, niezależnie od ich rodzaju, często dają nam poczucie wyjątkowości, które przewyższa inne aspekty tożsamości osobistej. Tożsamość społeczna składa się z kilku czynników, które razem tworzą społeczny aspekt każdego z nas. Są to: pokrewieństwo, pochodzenie i narodowość oraz wyznawana religia i przynależność grupowa.
 
  Pokrewieństwo
 Większość z nas zdaje sobie sprawę z tego, jak ważne dla naszej społecznej tożsamości jest pokrewieństwo. Krewni są naszą rodziną i często dzielimy z nimi to samo nazwisko. W Polsce, podobnie jak w wielu innych krajach, pozwala ono dość dobrze identyfikować ludzi. Chociaż wiele osób może nosić to samo nazwisko, nie jest to jakaś ogromna liczba.
 W krajach arabskich nazwiska są często używane do identyfikacji urzędowej, ale w sytuacjach codziennych młodych ludzi rozróżnia się po imieniu ojca, zaś ojców — po imieniu najstarszego syna. Zatem pan Nasser Khoury staje się ojcem Josefa albo abu Josef. Jego syn, Josef Khoury, może być synem Nassera, czyli bin Nasser albo Josef Nasser. Więcej informacji na ten temat można znaleźć w dalszej części tego rozdziału, zatytułowanej „W kręgu rodziny i przyjaciół”.
 Pochodzenie i narodowość
 Pochodzenie jest kolejnym ważnym aspektem naszej społecznej tożsamości. Zwykle bywa definiowane jako przynależność do grupy cechującej się określoną tradycją kulturową. Takie kategorie można czasami znaleźć na formularzach podań na studia czy dokumentach w pracy używanych w innych krajach. Same kategorie są dość arbitralne, mimo to niosą ze sobą wiele informacji. Niektórzy obawiają się odkrywania różnic pochodzenia w obawie przed dyskryminacją, ale cecha ta w dużym stopniu determinuje to, kim jesteśmy i jaka kultura nas ukształtowała.
 Narodowość nie jest tym samym, co pochodzenie. Sam mógłbym być na przykład człowiekiem pochodzenia japońskiego, który urodził się i wychował w Kanadzie. Zarówno narodowość, jak i pochodzenie mają duże znaczenie w budowaniu tożsamości, ponieważ Japończyk mieszkający w Peru może być kimś zupełnie innym niż Kanadyjczyk japońskiego pochodzenia.
  
  Religie i przynależność grupowa
 Przynależność religijna jest bardzo ważnym aspektem tożsamości. Na przykład mieszkańcy izraelskiego miasta Nazaret to w większości Arabowie z pochodzenia, ale pod względem religijnym dzielą się na muzułmanów i chrześcijan. Ich religijna tożsamość stanowi kluczowy element pozwalający stwierdzić, kim są. Amerykanie również określają się przez pryzmat wyznania, ponieważ mogą być na przykład chrześcijanami, protestantami, ewangelikami, wyznawcami prawosławia, judaistami, muzułmanami czy hinduistami. Z kolei Polacy cechują się względnie jednolitą tożsamością religijną — w większości są wyznania rzymskokatolickiego.
 Kształtowanie samooceny
 Posiadanie jaźni pod lupą może mieć, niestety, także niepożądane następstwa (patrz „Zidentyfikuj się” we wcześniejszej części tego rozdziału). Wszystko jest w porządku, dopóki ludzie postrzegają nas we właściwym świetle, ale czasami bywa inaczej. Dzieci są traktowane z góry, ignorowane albo karcone słownie przez rodziców. Dorośli często uważają zaś, że inni nie oceniają ich zbyt dobrze, co często przekłada się na niską samoocenę.
 Przepraszam za to niezbyt podnoszące na duchu wprowadzenie, ale większość z nas zaznajomiła się z koncepcją samooceny, czyli osobistej oceny własnej wartości, właśnie poprzez jej brak, więc bez trudu potrafi wskazać w swoim otoczeniu kogoś, kto wykazuje niski poziom tej cechy. Czy zdarzyło Ci się zaglądać do działu poradników psychologicznych w lokalnej księgarni? Zwykle jest dość spory. Sam muszę sprawdzić, czy w mojej księgarni też znajduje się sekcja z publikacjami w rodzaju Ty też jesteś wspaniałą osobą!
 Buss przedstawił przegląd podstawowych źródeł samooceny. Oto one:
 Wygląd. Zwykle czujemy się lepiej, gdy ładnie wyglądamy. Spora część badań z zakresu
 
   psychologii społecznej wykazała, że osoby uznawane za bardziej atrakcyjne są lepiej traktowane i wchodzą w interakcje społeczne częściej niż inni. Dobry wygląd to dobre samopoczucie!
 Zdolności i kompetencje. Czujemy się lepiej, kiedy otrzymujemy dobre stopnie, awansujemy w pracy i mamy na koncie inne sukcesy. Im więcej ktoś jest w stanie osiągnąć, tym lepiej będzie postrzegać własną osobę.
 Władza. Czujemy się lepiej, gdy mamy poczucie kontroli nad własnym życiem. Poczucie władzy ma co najmniej trzy podstawowe źródła: dominację, status i pieniądze. Dominację można osiągnąć na drodze wymuszenia, współzawodnictwa lub dowodzenia. Status i pieniądze nie wymagają dodatkowych wyjaśnień. Nie chcę przez to powiedzieć, że nieznani, biedni ludzie czują się źle, ale na pewno mogliby poprawić swój nastrój, gdyby mieli wyższy status i nieco więcej funduszy na koncie.
 Nagrody społeczne. Istnieją trzy typy nagród społecznych, które poprawiają naszą ocenę tego, kim jesteśmy:
 • Afekt — kiedy lubią nas inni ludzie.
 • Pochwała — kiedy ktoś mówi nam, że dobrze
 wykonujemy swoją pracę.
 • Szacunek — kiedy inni cenią nasze opinie, przemyślenia i działania.
 Źródła zewnętrzne. Te źródła samooceny przypominają zadowolenie płynące z czynników „zewnętrznych”, a nie „wewnętrznych”. Cudza chwała poprawia nam nastrój w chwili, gdy znajdujemy się w pobliżu osoby bogatej, popularnej lub odnoszącej
 
  sukces bądź jesteśmy z nią kojarzeni. Taka samoocena wynika ze „znajomości z ważnymi ludźmi”. Posiadanie dóbr materialnych też może pomóc nam poczuć się lepiej.
 Moralność. Zakłada bycie dobrą osobą i życie zgodnie z normami oraz zasadami społecznymi. Takie postępowanie nigdy nie szkodzi samoocenie. W większości przypadków moralność jest terminem względnym, ale kiedy ktoś uważa, że stoi na moralnie lepszej pozycji (niezależnie od tego, jak ją definiuje), na ogół wpływa to pozytywnie na sposób, w jaki postrzega siebie.
 Niektóre badania sugerują, że o samoocenie mogą decydować, poza powyższymi źródłami, pewne aspekty osobowości. Wstydliwość i samotność społeczna łączą się z poczuciem niższej wartości. I odwrotnie, osoby o skłonnościach do optymizmu i sprawniej funkcjonujące w społeczeństwie na ogół mają lepsze samopoczucie. Wydaje się zatem, że posiadanie towarzystwa i nawiązywanie relacji wpływają na nastrój. W ten sposób przechodzimy do kwestii relacji, pozostawiając za sobą problem izolacji oraz wyobcowania jaźni.
 Przywiązanie
 Ludzie są bezsprzecznie istotami społecznymi. Jedni nawiązują wiele relacji społecznych, drudzy mniej, ale większość posiada chociaż słabą potrzebę przebywania w gronie innych osób. Prawdę mówiąc, ludzie wykazujący skrajny brak zainteresowania relacjami społecznymi mogą cierpieć na chorobę psychiczną zwaną schizoidalnym zaburzeniem osobowości. Dolegliwości takie zostały szerzej opisane w rozdziale 13.
 Najbardziej podstawowa relacja występuje pomiędzy dwiema osobami: mężem i żoną, bratem i siostrą czy dwojgiem przyjaciół. W
 
  jaki sposób przekraczamy granicę oddzielającą naszą wyizolowaną jaźń od otaczających nas ludzi? Psychologowie, chcąc wyjaśnić to zjawisko, przyjrzeli się pierwszej międzyludzkiej relacji, którą jest związek matki z dzieckiem. Wiem, że nie każdy ma szansę jej zaznać, ponieważ niektórzy są wychowywani przez dziadków lub rodziców zastępczych. Tak więc ogólnie rzecz biorąc, pierwszą relacją w życiu człowieka jest związek między nim a jego opiekunem, niekoniecznie matką.
 Nawet małpy czują bluesa
 Badacze często analizują pierwotne relacje pomiędzy opiekunem i dzieckiem, korzystając z koncepcji przywiązania. Najbardziej znanym naukowcem zajmującym się tym zjawiskiem jest John Bowlby (czy to oznacza, że cieszy się wysoką samooceną?). Zakładał on, że niemowlęta są całkowicie zależne od opiekunów, którzy zapewniają im środki niezbędne do życia (jedzenie, schronienie, stymulację, miłość itd.). Przez większość czasu noworodki są bezradne i potrafią jedynie „przywiązać się” do swojego opiekuna oraz stworzyć z nim więź. Ten związek, czy też przywiązanie, zapewnia dziecku zaspokojenie jego potrzeb.
 Kiedy dziecko znajdzie się w sytuacji zagrożenia, stara się ponownie przyłączyć do swojego opiekuna. Takie zachowanie nosi nazwę aktywnego przywiązania i zawiera się w nim wszystko, co robi dana osoba, aby móc osiągnąć bądź zachować stan bliskości z kimś, kto pomoże jej w walce z wyzwaniami otaczającego świata. Pierwszy opiekun jest postrzegany jako obiekt przywiązania. Kiedy mamy dostęp do takich osób, czujemy się bezpieczniej.
 Bowlby postrzegał przywiązanie jako istotny aspekt prowadzenia produktywnego i psychologicznie zdrowego życia. Prawdę mówiąc, dzieci doznające braku tego elementu często cierpią na depresję,
  
  lęki oraz wykazują ogólnie obniżony poziom zdrowia psychicznego. W latach 50. XX wieku psychologowie i psychiatrzy zaczęli badać wpływ, jaki na niemowlęta ma długi okres hospitalizacji lub przebywania w różnych innych instytucjach, i odkryli szereg poważnych związanych z tym problemów. Szkodliwe skutki braku opieki lub opieki niewłaściwej w okresie niemowlęctwa i wczesnego dzieciństwa to bezsprzeczny fakt. Dzieci potrzebują dostępu do opiekunów, których znają i z którymi mają więź.
 W 1959 roku Harry Harlow przeprowadził interesujący eksperyment z małpami. Umieścił dwie małpki w klatce z dwoma manekinami imitującymi matki. Jeden z nich był zrobiony z miękkiego materiału i nie zawierał dozownika pożywienia, drugi zaś wykonano z drucianej siatki, ale zaopatrzono go w źródło jedzenia. Małpki wolały kontakt z miękkim manekinem — pomimo braku pożywienia. Harlow przeprowadził kolejny eksperyment, w którym na pół roku pozbawiał rezusy kontaktu z innymi małpami. Kiedy wypuszczał je z powrotem do pozostałych zwierząt, jednostki poddane odosobnieniu wykazywały symptomy podobne do ludzkich objawów depresji, lęków oraz poważnego wycofania, samookaleczania (gryzienia własnego ciała) i nerwowego zachowania.
 Przywiązanie stylowe
 Nie powinno być żadnych wątpliwości co do tego, że przywiązanie odzwierciedla istotną dla nas wszystkich relację, ale wiemy również, że ideały rzadko znajdują odbicie w rzeczywistości. Przywiązanie nie jest tu wyjątkiem. Niektórzy z nas poddają się terapii ze względu na związki z pierwszym opiekunem. Jeżeli więc Bowlby opisał wyłącznie stan idealny, to jakie są inne możliwości przywiązania?
 Teorie stylów przywiązania przedstawiają wariacje na temat idealnego związku Bowlby’ego. Korzystają one z techniki dziwnych sytuacji w celu określenia zakresu i rodzaju przywiązania dziecięcego. W dziwnej sytuacji dziecko oraz opiekun umieszczani są w pokoju z zabawkami. Po pewnym czasie dorosły proszony jest o pozostawienie malca samego i opuszczenie pokoju. Badacze
 
  rejestrują reakcję dziecka na to wydarzenie. Następnie do pokoju wchodzi obca osoba. Reakcja malca zostaje ponownie zarejestrowana. Na koniec opiekun powraca do dziecka. Wywołuje to trzecią reakcję, także rejestrowaną.
 Badacze zaprojektowali technikę dziwnych sytuacji w celu sprawdzenia, czy dziecko traktuje swojego opiekuna jako „bezpieczną bazę”, czyli osobę, do której będzie mogło bezpiecznie powrócić w razie potrzeby podczas poznawania otoczenia. Analiza takich sytuacji miała doprowadzić do uzyskania odpowiedzi na kilka istotnych pytań:
 • Czy opuszczenie pokoju przez opiekuna wywołuje zaniepokojenie bądź protest dziecka?
 • Jeżeli malec protestuje, to czy wynika to z chęci pozostawania z opiekunem, czy z lęku przed tym, że opiekun nie powróci?
 • Gdy opiekun wraca, to czy dziecko wita go, czy też reaguje gniewnie lub w inny niemiły sposób?
 Odpowiedzi na powyższe pytania pozwoliły opracować trzy podstawowe style przywiązania:
 • Bezpieczny. Dzieci przywiązane bezpiecznie przejawiają następujące zachowania:
 • Korzystają z obecności opiekuna jako z bezpiecznej bazy, z której mogą wyruszać w celu poznawania otoczenia.
 • Słabo protestują, gdy opiekun opuszcza pomieszczenie, ale wkrótce uspokajają się, wierząc, że na pewno wróci.
 • Względem obcych zachowują się przyjaźnie, ale nie w sposób przesadny.
 • Po powrocie opiekuna podchodzą do niego i szukają z nim kontaktu.
 
  • Lękowo-ambiwalentny. Dzieci przywiązane w sposób lękowo-ambiwalentny cechują się następującymi zachowaniami:
 • Nie traktują opiekunów jako bezpiecznej bazy.
 • Czasami opierają się początkowemu kontaktowi z opiekunami, ale odrzucają wszelkie próby przerwania go, gdy już zostanie nawiązany.
 • Unikają obcych bądź zachowują się wobec nich agresywnie.
 • Często płaczą po rozstaniu i trudno je pocieszyć. • Unikający. Dzieci przywiązane w sposób unikający:
 • Wydają się potrzebować mniej kontaktu z opiekunem.
 • Są obojętne wobec pozostawienia ich albo płaczą, ale dlatego, że czują się samotne, a nie w wyniku odejścia opiekuna.
 • Po powrocie opiekuna unikają go lub ignorują.
 Zanim zdecydujesz się zaaranżować własną „dziwną sytuację”, aby sprawdzić, jak bardzo kochają Cię własne dzieci, pozwól, że opowiem Ci o dobroci przystosowania. Określa ona to, jak dobrze malec i opiekun są do siebie dopasowani pod względem temperamentu i osobowości. Element ten może mieć wpływ na styl przywiązania i powinien zostać rozważony, zanim ktoś spisze się na straty jako „kiepski rodzic” lub „wyrodny syn/wyrodna córka”.
 Opiekunowie i dzieci czasami zdają się doskonale dopasowani do siebie, ale zdarza się, że sprawiają wrażenie, jakby w ogóle nie mogli się porozumieć. Jeżeli matka jest aktywna i energiczna, może mieć kłopoty z dotarciem do flegmatycznego malca i odwrotnie. Pamiętaj, że styl interakcji oraz to, jak łagodnie ona przebiega, odgrywają bardzo ważną rolę w tworzeniu bezpiecznego
 
  przywiązania. Tak więc jeżeli masz kłopoty i sądzisz, że Twoje dziecko jest przywiązane w niewłaściwy sposób, zwróć uwagę na sposób przywiązania i sprawdź, czy można je jakoś naprawić.
 W kręgu rodziny i przyjaciół
 Zastanawiasz się może, dlaczego tak wiele osób cierpi na depresję w okresie świątecznym? Być może tacy ludzie boją się, że zbankrutują, jeśli kupią prezenty? A może święta przypominają im, jak bardzo są samotni? Być może. Mam jednak jeszcze inne wytłumaczenie tego faktu. Święta są bowiem okresem, w którym często spotykamy się z rodziną, a rodziny doskonale potrafią zawstydzać nas przed ukochanymi. Na przykład podkreślają, że od pewnego czasu tyjemy i przerzedzają się nam włosy, albo z wyższością komentują nasze kiepskie zarobki. To może wpędzić człowieka w depresję. Na szczęście rodziny bywają także przydatne.
 Rodzina składa się z co najmniej dwojga ludzi połączonych więzami krwi, węzłem małżeńskim lub aktem adopcyjnym. Wizerunek familii w ciągu ostatnich 20 lat poważnie się zmienił. Pojawiły się bowiem małżeństwa jednopłciowe oraz wzrosła liczba rodzin łączonych i rodziców samotnie wychowujących dzieci. Dziś znacznie więcej związków kończy się rozwodem, a wiele dzieci ma czworo rodziców i przybrane rodzeństwa oraz spędza święta w dwóch różnych miejscach. Jednak pomimo zmian struktury rodziny jej podstawowe funkcje pozostały mniej więcej takie same.
 Model funkcjonowania rodziny McMastera składa się z sześciu podstawowych elementów. Są one związane, jak nietrudno zgadnąć, z funkcjonowaniem rodziny.
 • Rozwiązywanie problemów. Zdolność rodziny do radzenia sobie z kłopotami i podtrzymywania funkcjonowania relacji.
 • Komunikacja. Jasność i bezpośredniość wymiany informacji w obrębie rodziny — oczywista sprawa.
 
  • Role. Zakładają zróżnicowanie zachowań i obowiązków poszczególnych członków rodziny: zaspokajania podstawowych potrzeb, wykonywania prac domowych i zapewniania opieki oraz wsparcia emocjonalnego.
 • Reakcja afektywna. Zdolność każdego z członków rodziny do wyrażania i doświadczania szerokiego zakresu emocji o zróżnicowanej sile i jakości.
 • Zaangażowanie afektywne. Przejawiane przez każdego z członków rodziny zainteresowanie wartościami oraz dobrem zarówno całej rodziny, jak i jej poszczególnych członków.
 • Kontrola zachowań. Zasady i standardy zachowania mówiące na przykład, że w mojej rodzinie nie wolno krzyczeć przy stole.
 • Ogólne funkcjonowanie rodziny. Odnosi się do tego, czy rodzina może wykonywać swoje codzienne zadania w zakresie powyższych sześciu obszarów. Jaką ocenę wystawiłbyś swojej familii?
   Dzieci rozwodu
 Wpływ rozwodu rodziców na potomstwo jest tematem wielu dyskusji. Opiekunowie często decydują się zostać ze sobą „dla dzieci”. Większość badań wskazuje, że rozwód nie zawsze wywiera negatywny wpływ na potomstwo, ale w dłuższej perspektywie chłopcy radzą sobie z nim gorzej niż dziewczynki. Najlepszym predyktorem wpływu rozstania rodziców jest przebieg małżeństwa. Jeżeli dwoje ludzi często się kłóci, a ich związek ma burzliwy charakter, to rozwód też najprawdopodobniej nie obędzie się bez problemów, co negatywnie odbije się na zdolnościach przystosowawczych malca. Badacze
 
  Rodzic z klasą
 Jeden z moich przyjaciół od niedawna jest ojcem. Kiedy chciałem udzielić mu kilku psychologicznych porad dotyczących wychowania, powiedział mi, że inne osoby ciągle dają mu wskazówki i zaczyna go to denerwować. Tak więc zdecydowałem się na zachowanie swoich opinii dla siebie. „Płacz wyrabia dzieciom płuca”, „Nie dawaj malcowi smoczka” itd. Opinii dotyczących wychowywania potomstwa jest zapewne tyle, ilu ludzi na świecie. Na szczęście psychologowie podjęli próbę uproszczenia tej kwestii.
 Diana Baumrind, psycholog rozwojowy i kliniczny, podjęła próbę sprowadzenia rodzicielstwa do nieco bardziej praktycznej postaci. Wyróżniła jego trzy podstawowe style: autorytarny, autorytatywny i permisywny.
 • Autorytarny. Rodzice są surowi i dyktują warunki. Niektóre dzieci czują się więźniami swoich rodzin, ponieważ matka i ojciec stosują nadmierne restrykcje i nie słuchają tego, co malcy mają od powiedzenia. Przypominają nieco sierżantów prowadzących musztrę. Ich słowo jest zawsze ostateczne i nie podlega dyskusji. Niestety, ta stanowczość na ogół daje rezultaty odwrotne do zamierzonych. Dzieci takich osób często wykazują zachowanie albo zbyt pasywne, albo nadmiernie buntownicze, a czasami wręcz wrogie. Autorytarni rodzice mogą się wiele nauczyć dzięki lekturze opisu kolejnego stylu.
 • Autorytatywny. Tacy ludzie podchodzą do rodzicielstwa w nieco bardziej demokratyczny sposób. Matki i ojcowie z poprzedniego pokolenia nierzadko krytykują „dzisiejszych”
  często zalecają parom, aby powstrzymywały się od omawiania kwestii rozwodu przy dzieciach i starały się ograniczyć konflikt do niezbędnego minimum, aby zmniejszyć odczuwany przez potomstwo stres i problemy z adaptacją do nowej sytuacji.
 
  opiekunów za nadmierną chęć porozumienia się z dzieckiem. Twierdzą, że malec potrzebuje „porządnego lania”. Autorytatywni opiekunowie słuchają swoich dzieci i pozwalają im wyrażać własne zdanie, utrzymują jednak rodzicielski autorytet i kontrolę. Malcy w takim układzie dobrze się rozwijają, posiadają mocniej wykształcone umiejętności społeczne, a także czują się bardziej samodzielne i lepiej dostosowane.
 • Permisywny. Istnieją dwa rodzaje permisywnych rodziców:
 • Przyzwalający. Czy byłeś kiedyś na jednej z imprez organizowanych przez nastolatków w przydomowym ogródku? Ja nigdy na taką nie trafiłem, ale z tego, co słyszałem, potrafi tam być naprawdę gorąco. Zawsze zastanawiało mnie, gdzie są opiekunowie tych dzieciaków. Jasne, być może to po prostu „wyluzowani rodzice”, którzy wierzą w „bezstresowe wychowanie”. Osoby przyzwalające są zaangażowane w sprawy swojego potomstwa, ale jednocześnie zbyt nieśmiałe, by przyjąć rolę autorytetu i wymagać dyscypliny. Czasami nawet pozwalają dzieciom zachowywać się w sposób budzący niepokój, aby nie odsuwać ich od siebie.
 • Obojętni. Tacy rodzice wykazują większy brak zainteresowania. Ich obojętność może wynikać z wielu czynników, takich jak praca, uzależnienia lub egoizm. Tak czy inaczej, rodzice permisywni często sprawiają, że ich dzieci nie wykształcają odpowiednich umiejętności, które pozwalają skutecznie radzić sobie z problemami dorastania.
 Pogodzić się z rywalem — rodzeństwo
 Czy zastanawiało Cię kiedyś, do czego przydatne jest rodzeństwo? Jedynacy mogą wręcz marzyć o posiadaniu brata lub siostry. Część
 
  ludzi sądzi, że rodzeństwo służy wyłącznie do tego, by mieć się z kim bić lub by był ktoś, kto odbije nam chłopaka. Psychologowie twierdzą, iż jest to znacznie bardziej złożona sprawa.
 Rodzeństwo ma bardzo duży wpływ na nasz rozwój, ponieważ tworzy specyficzne środowisko, które bez obecności brata czy siostry miałoby zupełnie inny charakter. Jest także bardzo dobrym źródłem przyjaźni, towarzystwa i emocji. Bywa, że brat lub siostra staje się naszym idolem. Ponadto posiadanie rodzeństwa wiąże się z trzema dodatkowymi aspektami. Są to:
 • Wzajemna regulacja. Udzielanie czynnego bądź biernego wsparcia w chwili uczenia się nowych zachowań. Przykładem może być pomoc siostrze w ćwiczeniu rozmowy o zerwaniu, zanim zostanie przeprowadzona z chłopakiem.
 • Bezpośrednia pomoc. Zdejmowanie z naszych barków ciężaru prac domowych oraz udzielanie praktycznego wsparcia, takiego jak podwiezienie, pomoc przy zadaniu domowym czy porada w kwestii ubioru.
 • Wsparcie. Rodzeństwo często pomaga nam tworzyć sojusze i budować koalicje. Odnosi się to również do wspólnego działania w trudnych chwilach.
 Wielu z nas osobiście doświadczyło rywalizacji i niezgody między rodzeństwem. Badania wykazały, że najczęściej wymienianymi cechami negatywnymi, które przypisuje się tym osobom, są skłonność do kłótni i wrogość. Niektórzy sądzą, że ta walka zanika w miarę rozwoju, ale w rzeczywistości wzajemny stosunek rodzeństwa jest z grubsza stały przez całe życie. Owszem, działania mogą się zmienić, ale uczucia zwykle pozostają te same.
 Kumplowanie się
 Co mówi stare przysłowie? „Przyjaźń jest wieczna”? A może raczej: „Diamenty są wieczne”? Jakoś nie mogę tego zapamiętać. Z drugiej strony nie posiadam wielu diamentów, więc może to nie jest aż tak
 
  ważne. Mam jednak przyjaciół, a przyjaźń stanowi ważny element życia. Dlaczego pamiętamy imię Adasia Niezgódki? Bo był przyjacielem Pana Kleksa.
 Psychologowie Willard Hartup i Nan Stevens przedstawili dobry przegląd teorii przyjaźni. Definiują ją jako związek dwóch przyciągających się osób zaangażowanych we wzajemną relację wymiany. Przyjaciele cechują się tym, że ich stosunki są dwustronne i opierają się na dawaniu, braniu i znowu dawaniu.
 Takie osoby wspierają nas i pomagają nam zmagać się z problemami życia. Nawiązywanie przyjaźni nie jest szczególnie proste, ponieważ wymaga sporych umiejętności socjalnych. Nie zawadzi też być dobrze dopasowanym społecznie. Partnerstwo, uczciwość, a także zdolność rozwiązywania konfliktów pomagają w utrzymywaniu przyjaźni.
 Kim są przyjaciele? Na ogół to ludzie podobni do nas pod względem wieku, płci, pochodzenia i zdolności. Wielu przyjaciół łączy także zbliżony styl życia. Kiedy dorastamy, mianem tym określamy ludzi, z którymi pracujemy, co oznacza, że należą do tej samej klasy społeczno-ekonomicznej, co my. Zjawisko to nie zmieniło się nawet w dobie popularności serwisów społecznościowych i innych narzędzi pomagających nawiązywać znajomości. Cóż, wychodzi na to, że nie mam co liczyć na bogatych przyjaciół!
 Przyjaźń pozytywnie wpływa na nasze psychiczne samopoczucie. Ludzie mający dobrych przyjaciół nawiązują lepsze kontakty społeczne, a także są bardziej pewni siebie i skłonni do pomocy. Bliskie osoby dobrze wpływają na nasze zdrowie. Tak więc nie zwlekaj. Wyjdź i znajdź kilku nowych przyjaciół.
 Zrozumieć perspektywę innych ludzi
 Jesteśmy, jak by nie patrzeć, istotami społecznymi. Nasze przetrwanie powinno zależeć od umiejętności zrozumienia środowiska ludzkiego, nie wspominając nawet o warunkach
 
  pogodowych. Uświadamianie sobie natury świata społecznego jest bardzo ważne. Sojusze, wrogowie, gospodarka zasobami, podział pracy, związki, komunikacja i zrozumienie samego siebie są niezwykle istotnymi elementami takiej wiedzy. Każdy z nas musi posiąść chociaż podstawy zdolności społecznych, aby móc żyć wśród innych ludzi. Psycholog i badacz Ewing Philips proponuje dobrą roboczą definicję takich umiejętności. Według niego jest to zdolność komunikowania się oraz wchodzenia w interakcje z innymi, tak aby potrzeby i cele jednej osoby mogły zostać osiągnięte bez blokowania potrzeb i celów pozostałych ludzi.
 Poniższy podrozdział zawiera omówienie trzech istotnych umiejętności społecznych: zrozumienia zachowania innych osób, zrozumienia naszego zachowania oraz komunikacji.
 Ludzie patrzą
 Mamy to do siebie, że ciągle obserwujemy. Czy zdarzyło Ci się kiedyś pójść na przystanek lub do sklepu, żeby poprzyglądać się ludziom? Może to być bardzo interesujące zajęcie. Obserwujesz, w co się ubierają, jakie noszą torby, o czym rozmawiają itd. Zauważasz wiele różnych rzeczy, z których następnie wyciągasz wnioski.
 To prawda. Pomyśl, ile razy widząc nastolatka z włosami ufarbowanymi na fioletowo i z kolczykiem w nosie, pomyślałeś, że ten młody człowiek pragnie zwrócić na siebie uwagę. A może gdy ujrzałeś kobietę wiozącą dzieci nowym samochodem terenowym, uznałeś ją za niepracującą żonę bogatego mężczyzny? Skąd właściwie można wiedzieć takie rzeczy? Niewykluczone, że wspomniany chłopak z kolorową fryzurą prowadzi eksperyment psychologiczny. Być może kobieta w samochodzie terenowym to samotna matką i prezes dużej firmy. Skąd więc wiadomo, kim są ci ludzie? Czy rozmawiasz z nimi? Zapewne nie, ale dyskusja nie jest konieczna, by wyciągnąć wnioski, które niekiedy bazują na tym, co się widzi, słyszy i czego doświadcza.
 
  Złożony proces formułowania opinii na temat ludzkich cech oraz intencji na podstawie naszych obserwacji nosi nazwę poznawania społecznego. W procesie tym korzystamy z kilku rodzajów wnioskowania:
 Przypuszczenia
 Próby wyjaśnienia zachowania innych osób są zwykle dość trudne. Nie możemy zajrzeć w głąb ich umysłów, więc jesteśmy zdani wyłącznie na odgadywanie zachodzących w nich procesów. Nie przeszkadza nam to jednak w próbach wyjaśniania zachowań innych. Taki proces wnioskowania na podstawie bezpośrednich obserwacji drugiego człowieka nosi nazwę postrzegania osoby. Niemalże każdy z nas snuje różne przypuszczenia podczas przyglądania się innym, na przykład:
 • Ludzie cechują się działaniem sprawczym, czyli odgrywają aktywną rolę w życiu poprzez wykazywanie konkretnych zachowań. Ich działania nie są zaś wynikiem wpływu innych osób bądź czynników niezależnych.
 • Ludzie są do nas podobni oraz myślą i czują w taki sam sposób jak my. Myślenie takie pozwala nam próbować zrozumieć innych.
 Osąd w biegu
 Czy kiedykolwiek zdarzyło Ci się zakochać od pierwszego wejrzenia? Zawsze zastanawiałem się, jak to działa. W jaki sposób można się w kimś zakochać, wyłącznie rzuciwszy na niego okiem? Być może mechanizm ten da się lepiej wyjaśnić dzięki badaniu sądów natychmiastowych. Polegają one na bardzo szybkim, automatycznym i nieświadomym ocenianiu.
 Sądy natychmiastowe opierają się na dwóch rodzajach przesłanek. Są to:
 Przesłanki statyczne. Odnoszą się do względnie stałych cech innych osób, takich jak wygląd, płeć i
 
   budowa ciała (ale nie wliczając w to ubrania). Z informacji takiej korzystamy w celu dokonania osądu konkretnej jednostki, który może być prawdziwy bądź fałszywy. Na przykład będę oceniać ludzi na podstawie ich fryzur. Osobę o długich, rozpuszczonych włosach uznam za wyluzowaną, zaś człowieka krótko ostrzyżonego potraktuję jako pryncypialnego lub mało elastycznego w zachowaniu. Tak czy inaczej, w obu tych przypadkach ocenię charakter danego człowieka na podstawie pewnej cechy wyglądu.
 Przesłanki dynamiczne. Cechy zmieniające się w zależności od sytuacji, takie jak mimika czy gesty. Kiedy widzę na czyjejś twarzy uśmiech, mogę uznać, że mam do czynienia z osobą szczęśliwą lub też z kimś, kto usłyszał przed chwilą dobry dowcip. W takich przypadkach ocena polega na wykorzystaniu stosunkowo prostej informacji w celu dokonania szybkiego osądu osobowości poszczególnych ludzi.
 Robienie wrażenia
 Sądy natychmiastowe stanowią najprostszą próbę zrozumienia innych ludzi. Dokonujemy ich wszyscy, często zupełnie nieświadomie. Podczas formowania wrażenia wykraczamy jednak poza ramy tych sądów i staramy się dokładniej zanalizować charakter obserwowanej osoby.
 Solomon Asch, wykładowca ze Swarthmore College, stworzył popularną teorię formowania wrażenia, która skupia się na cechach centralnych, nadających określone zabarwienie i znaczenie pozostałym obserwowanym cechom. Przypomina to przeświadczenie, że cechy centralne łączą się ze sobą. Na przykład atrakcyjnej osobie łatwiej będzie znaleźć kogoś, kto pomoże jej w zmianie koła, niż nieatrakcyjnej. Dzieje się tak prawdopodobnie dlatego, że w naszym umyśle uroda automatycznie łączy się z
 
  wdzięcznością. A nikt nie chce przecież pomagać nieatrakcyjnemu, niewdzięcznemu człowiekowi.
 Ukryte teorie osobowości
 W latach 50. XX wieku Jerome Bruner i Renato Tagiuri uznali naszą tendencję do łączenia pewnych cech za część ukrytych teorii osobowości. Przekonanie o współwystępowaniu poszczególnych atrybutów wynika z tego, że albo ktoś powiedział nam, iż takie przymioty występują razem, albo wiemy to z własnego doświadczenia. Tysiące razy słyszałem, że ludzie uprzejmi nie przerywają innym, więc sądzę, iż muszę być dość nieuprzejmy, ponieważ mam tendencję do ustawicznego wchodzenia innym w słowo. Przerywanie i nieuprzejmość są ze sobą „związane” w mojej osobistej ukrytej teorii osobowości.
 Na podstawowym poziomie ukryte teorie osobowości sprowadzają się do stereotypów. Te zaś są nieuniknioną konsekwencją podejmowania prób zrozumienia świata społecznego i przypominają przykłady myślenia „na skróty”. Nie jesteśmy bowiem w stanie zgromadzić pełnego zestawu informacji na temat każdej osoby, którą spotkaliśmy w życiu, ponieważ wymagałoby to zajęcia zbyt dużej ilości pamięci. Zamiast tego kategoryzujemy ludzi, co czasami prowadzi do wykształcenia stereotypów. Niestety, taka próba uproszczenia świata może także powodować nadmierną generalizację i przypisywanie negatywnych cech poszczególnych osób całej grupie społecznej, do której należą. To zaś często prowadzi do uprzedzeń i postaw rasistowskich.
 Ustalanie przyczyn zachowania innych
 Każdy z nas nie tylko dokonuje błyskawicznych wyborów, lecz także podejmuje próby wyjaśnienia, dlaczego ktoś zrobił to, co zrobił, lub też co było przyczyną danego postępowania. Taki mechanizm nosi nazwę atrybucji i polega na tym, że przypisujemy danemu zachowaniu konkretną przyczynę zewnętrzną lub wewnętrzną.
 Podczas dokonywania atrybucji (przypisywania
 
   cechy) na ogół skupiamy się na trzech właściwościach informacji:
 Spójności. Ludzie w różnych sytuacjach na ogół zachowują się w podobny sposób, dzięki czemu nabieramy poczucia, że ich działanie jest spójne.
 Dystynktywności. Kiedy dana osoba zachowuje się różnie w różnych sytuacjach lub w towarzystwie różnych ludzi, jej zachowania określane są jako „dystynktywne”.
 Konsensualności. Istnieje pewna umowa co do tego, że w danej sytuacji ludzie zachowują się w określony sposób.
 Powyższe trzy elementy informacji mogą występować w różnych kombinacjach, na przykład: wysoka spójność, wysoka dystynktywność i niska konsensualność. Ogólnie rzecz biorąc, wysoka spójność, niska dystynktywność i niska konsensualność prowadzą do atrybucji wewnętrznej (wyjaśnienia przyczyny zachowania cechą osobistą). Kiedy działam spójnie w wielu różnych sytuacjach, odpowiadając na różne bodźce w taki sam sposób, i zachowuję się inaczej niż większość ludzi w takiej sytuacji, najprawdopodobniej wynika to z moich cech. Wysoka spójność, wysoka dystynktywność i wysoka konsensualność są oznakami atrybucji zewnętrznej. Kiedy działam tak samo w każdej sytuacji, ale różnie reaguję na zróżnicowane bodźce i zachowuję się tak jak inni, przyczyna mojego zachowania leży najprawdopodobniej w sytuacji, czyli otoczeniu. Co możesz zatem powiedzieć na temat tego, że bardzo lubię polkę? Czyż wszyscy nie kochają takiej muzyki?
 Zważywszy na wielość dokonywanych sądów, automatycznie nasuwa się pytanie, czy nasze atrybucje są słuszne, czy też nie. Jedną z najczęstszych pomyłek jest podstawowy błąd atrybucji, polegający na niedostatecznym uznaniu wpływu zewnętrznych okoliczności na zachowanie innych ludzi. Oznacza to, że zbyt często uznajemy, iż ich działania są uzależnione od wewnętrznych cech.
 
  Zakładamy, że postępują w określony sposób z własnej woli. Można założyć, że kiedy brakuje nam informacji dotyczących zachowania danej osoby w innych sytuacjach i nie jesteśmy pewni swojej opinii, zwykle przypisujemy konkretne działanie pewnym atrybutom danej jednostki. Im więcej zaś posiadamy danych, tym słuszniejszy jest nasz osąd.
 Z drugiej strony mamy także skłonność do przesadnego doszukiwania się przyczyn naszego zachowania w czynnikach zewnętrznych, zupełnie odwrotnie niż podczas oceny działania innych ludzi (Jones i Nisbett). Zjawisko to nosi nazwę złudzenia aktora/obserwatora, zaś jego przyczyną ponownie może być fakt, że posiadamy znacznie większą wiedzę na temat tego, jak sami postępujemy w różnych sytuacjach, w porównaniu z analogiczną wiedzą o innych.
 Jesteśmy też bardziej skłonni upatrywać przyczyn własnych porażek w czynnikach zewnętrznych, zaś sukcesy przypisywać swoim cechom wewnętrznym. W przypadku innych ludzi stosujemy odwrotne wyjaśnienie.
 Tłumaczenie się
 Czy sławni ludzie używają produktów, które reklamują w telewizji? Czy Marek Kondrat naprawdę korzysta z usług polecanego przez siebie banku? Czy Cindy Crawford naprawdę przepada za wodą mineralną Arctic? Może tak, może nie. Nie znam wymienionych ludzi osobiście, więc pozostaje mi zgadywanie. Na potrzeby tego akapitu załóżmy jednak, że znane osoby faktycznie używają reklamowanych przez siebie produktów. Gdybym więc zapytał, dlaczego je polecają, co by mi odpowiedziały i co ich słowa powiedziałyby o nich?
 Leon Festinger i James Carlsmith przeprowadzili klasyczny eksperyment, który ukazuje problem „znanej twarzy w reklamie”. Poprosili uczestników, żeby wykonywali przez jakiś czas nudne zadanie, a następnie zaoferowali im pewną sumę w zamian za to, że będą mówić innym, iż eksperyment był bardzo ciekawy. Badanych
 
  podzielono na dwie grupy. Osoby należące do pierwszej z nich dostawały dolara, a te z drugiej — 20 dolarów. Kiedy zapytano badanych o prawdziwą opinię, ci, którzy dostali dolara, częściej twierdzili, że zadanie było faktycznie ciekawe. Osoby lepiej wynagrodzone wykazywały większą różnicę między osobistymi odczuciami a „reklamą”. Eksperyment ten pokazuje mechanizm dysonansu poznawczego, polegającego na modyfikowaniu własnych poglądów w taki sposób, by odpowiadały podejmowanym przez nas działaniom. Jeżeli zatem człowiek robi coś, co jest sprzeczne z jego przekonaniami, będzie skłonny zmienić swoją opinię, by bardziej przystawała do jego zachowania.
 Osoby, którym zapłacono dolara, musiały uznać, że skoro chciano je przekupić niewielką kwotą, zadanie nie było aż tak nużące. Im większą łapówkę otrzymujemy, tym bardziej niezgodne z naszymi przekonaniami wydaje się podejmowane działanie. W tym przypadku dodatkowa suma pieniędzy stanowiła bardzo dobrą wymówkę.
 Co to mówi nam na temat znanych ludzi, którzy zachęcają do kupowania różnych produktów? Jeżeli faktycznie z nich korzystają, być może robią to, by nikt nie pomyślał, że polecają je wyłącznie dla pieniędzy. Niewykluczone, że Cindy Crawford nie zechce przyznać, iż tak naprawdę nie znosi wody Arctic, ponieważ nie zamierza rozstawać się z sumą otrzymaną od producenta reklamy. Dlatego właśnie zmienia swoje poglądy w taki sposób, by pasowały do zachowań. Szczerze mówiąc, nie znam gustów Cindy, ale sądzę, że ów przykład dobrze ilustruje cały mechanizm.
 Dysonans poznawczy wiele mówi na temat nas samych oraz procesu atrybucji dotyczącego naszego wnętrza. Daryl Bem z Cornell University opracował teorię postrzegania siebie, zgodnie z którą poznajemy swoje nastawienie poprzez wyciąganie wniosków z obserwacji własnego zachowania. Robimy to dokładnie w taki sam sposób jak podczas obserwacji innych ludzi. Poznajemy zatem siebie samych identycznie jak pozostałych ludzi. Kluczowe jest przyglądanie się zachowaniom.
 
  Kiedy próbujemy zrozumieć samych siebie i ocenić nasze zachowanie, wielu z nas w dość ciekawy sposób zniekształca swoje poznanie. Poniżej przedstawiam trzy szczególnie ciekawe przykłady:
 • Efekt fałszywego konsensusu. To zniekształcenie polega na tendencji do przeceniania powszechności naszych zachowań i opinii, zwłaszcza tych mniej pożądanych. Wyraża się w zdaniu: „Wszyscy tak robią”. Jesteśmy skłonni widzieć konsensus tam, gdzie jest on zgodny z naszą opinią, niezależnie od tego, czy faktycznie tam występuje.
 • Efekt fałszywej wyjątkowości. W grupach Anonimowych Alkoholików mówi się: „Jesteś śmiertelnie wyjątkowy”. Zdanie to słyszą osoby, które sądzą, że ich problemy tak bardzo różnią się od kłopotów innych ludzi, iż nikt nie jest w stanie ich zrozumieć. Efekt polega na niedocenianiu popularności pewnych poglądów, zwłaszcza pożądanych.
 • Autohandicapping. Kiedy byłem w liceum i wiedziałem, że szykuje się sprawdzian na tyle trudny, iż w moim mniemaniu nie miałem szans go zaliczyć, w ogóle się do niego nie przygotowywałem. Dlatego kiedy faktycznie go nie zdawałem, mogłem przypisywać ten fakt temu, że się nie uczyłem, nie zaś brakowi zdolności czy inteligencji. Gdy ludzie tworzą wymówki, aby ochronić swój wizerunek lub poczucie własnej wartości, nazywamy to autohandicappingiem.
 Komunikacja — łatwiej powiedzieć, niż zrobić
 Jednym z przydomków Ronalda Reagana był „Wielki Komunikator”, ponieważ podobno człowiek ten posiadał dar przedstawiania swojego zdania i porywania tłumów wygłaszanymi przemówieniami. Sam co prawda nie zajmowałem się umiejętnościami komunikacyjnymi byłego prezydenta, jednak nie mam wątpliwości,
 
  że niezależnie od tego, czy jest się przywódcą Stanów Zjednoczonych, czy też zamawia się hamburgera, tego typu zdolności są niezbędne, aby móc być osobą kompetentną społecznie.
 Owen Hargie, Christine Saunders i David Dickson z University of Ulster opracowali model komunikacji interpersonalnej, który opiera się na kilku ważnych składnikach procesu komunikacji. Otóż zawsze ma ona określony cel, a czasami nawet może służyć osiągnięciu kilku celów naraz. Rozmowa jest zaś narzędziem służącym do ich realizacji. Jeżeli chcę odwiedzić starego przyjaciela, będę mówić o czymś innym niż podczas prowadzenia wywiadu psychologicznego.
 Dodatkowo istnieje kilka procesów pośredniczących, które kształtują proces komunikacji. Każdy proces psychologiczny wpływający na osiągnięcie celu komunikacji może mieć charakter pośredniczący. Jednym z ważniejszych jest skupianie się (zwracanie na coś uwagi). Ma ono bardzo istotny wpływ na komunikację. Ważne jest również łączenie nowych wiadomości z posiadaną już wiedzą oraz wyciąganie wniosków, czyli zgłębianie znaczeń zdobywanych informacji.
 Inny ważny aspekt procesu komunikacji to informacja zwrotna, dająca mówiącemu do zrozumienia, jak skutecznie się komunikuje i w jaki sposób to robi. Sam wykorzystuję ten element w celu zmiany sposobu komunikowania się i skuteczniejszego osiągania celów rozmowy. Niektórzy mówią czasami, co im ślina na język przyniesie, nie zwracając uwagi na to, czy ich wypowiedź ma jakikolwiek sens. Tacy ludzie nie odczytują informacji zwrotnej. Pamiętaj: jeżeli ktoś zaśnie podczas rozmowy z Tobą, będzie to bardzo znacząca informacja.
 Posiadanie zdolności komunikacyjnych zakłada opanowanie trzech umiejętności: zadawania pytań, wyjaśniania i słuchania.
 Zadawanie pytań
 
  Ważnym elementem efektywnej komunikacji jest proces pytania. Pytania są zaś dobrym sposobem na rozpoczęcie konwersacji, zdobycie informacji i wyrażenie zainteresowania słowami innej osoby. Istnieje kilka ich rodzajów. Oto one:
 • Pytania przywoławcze. „Gdzie pan był 12 listopada o godzinie 22.00?”. Pozwól, że dam Ci dobrą radę. Kiedy policjant zada takie pytanie, natychmiast skontaktuj się z prawnikiem.
 • Pytania hipotetyczne. Mają na celu zapoczątkowanie twórczego procesu myślowego, na przykład: „Jaki zawód byś wybrał, gdybyś mógł otrzymać dowolną pracę na świecie?”.
 Inne pytania mogą być prośbą o analizę, ocenę czy rozwiązanie problemu.
 • Pytania zamknięte wymagają udzielenia odpowiedzi „tak” lub „nie”.
 • Pytania otwarte cechują się tym, że odpowiedź na nie powinna być złożona, opisowa.
 Umiejętność zadawania pytań ma w sobie coś ze sztuki. Pomocne okazuje się przedstawienie danej osobie kontekstu i struktury pytania, a także rozpoczęcie wypowiedzi od zdania w rodzaju: „Mam trzy główne pytania”. Warto udzielić rozmówcy wskazówek na temat tego, o czym się mówi. Zwykle pomaga mu to w formułowaniu odpowiedzi.
 Wyjaśnianie
 Poza umiejętnością zadawania pytań dobry mówca musi także posiadać zdolność tłumaczenia swoich słów. Wyjaśnienia pomagają przekazać informację, nadają jej przejrzystość oraz ułatwiają przedstawienie własnego zdania.
  
   Gdy przedstawiasz argument, możesz go wzmocnić za pomocą odpowiedniego wytłumaczenia własnej opinii. Dobre wyjaśnienia są jasne, skoncentrowane na ich przedmiocie oraz powiązane z wiedzą słuchacza. Warto też mówić zwięźle i unikać wypełniaczy w rodzaju „eee”, „hm”, „wiesz” itp. Takie wtręty zakłócają płynność wypowiedzi i mogą sprawić, że dana osoba straci zainteresowanie słuchaniem.
 Czasami warto się zatrzymać i powtórzyć to, co już się powiedziało, aby słuchacz mógł zorganizować informacje, które zostały omówione. Bardzo ważne jest także to, by używać języka dopasowanego do danej grupy odbiorców. Jeżeli wybierzesz styl zbyt naukowy, zbyt rubaszny lub zbyt prosty, słuchacze mogą szybko stracić zainteresowanie tym, co masz do powiedzenia.
 Słuchanie
 Trzecim ważnym aspektem skutecznej komunikacji jest słuchanie. Jednostronny monolog to kiepska namiastka prawdziwej komunikacji. Jeżeli nikt nie słucha, przedrostek „ko” w słowie „komunikacja” nie ma racji bytu.
 Oto kilka wskazówek dotyczących tego, jak być dobrym słuchaczem:
 Skupienie. Wyłącz telewizor, odłóż telefon, postaraj się wytłumić odgłosy z zewnątrz. Nie rób niczego innego i staraj się nie bawić czymś machinalnie. Wypełnianie formularza lub patrzenie na telefon podczas rozmowy jasno pokazuje, że nie słuchasz, co inni do Ciebie mówią.
 Oczyść umysł. Miej na uwadze swoje uprzedzenia i opinie. Przygotuj się psychicznie do skupienia uwagi.
  
  Zaangażuj się. Koncentruj się poprzez zadawanie sobie pytań na temat tego, co mówi Twój rozmówca.
 Czekaj. Nie przerywaj, jeżeli nie musisz. Odpowiadaj dopiero wtedy, gdy Twój rozmówca wyraźnie skończy wypowiedź.
 Przetwarzaj. Ustal najważniejsze elementy treści przekazywanej przez mówiącego i zorganizuj je — podziel na kategorie: „kto”, „co”, „kiedy”, „dlaczego” i „jak”.
 Zachowaj uwagę i otwartość. Nie używaj technik blokujących, takich jak zaprzeczanie czyimś uczuciom czy zmienianie tematu. Przyswajaj informacje, które słyszysz.
 Okazuj zainteresowanie. Utrzymuj kontakt wzrokowy, potakuj. Usiądź twarzą do mówiącego, i utrzymuj otwartą postawę. Nie krzyżuj rąk ani nie odwracaj się.
 Asertywność
 Jednym z najczęstszych problemów, z jakimi spotykam się w swojej klinicznej praktyce, jest to, że ludzie nie wiedzą, jak wziąć sprawy we własne ręce i mówić o swoich potrzebach w prosty, wskazujący na pewność siebie sposób. Narzekanie na chamskich pracowników, złośliwych szefów i zrzędzących małżonków to na ogół oznaka braku asertywności. Niektórzy ludzie nie mają z nią kłopotów i w naturalny sposób potrafią mówić innym, czego potrzebują, a przy tym nie nastawiają nikogo przeciwko sobie.
 Nie mam na myśli bycia osobą agresywną. Taka postawa wiąże się bowiem z wrogością i naruszaniem praw innych ludzi. Chodzi mi o asertywność, która jest znacznie łagodniejszą formą zachowania niż agresja.
  
  Asertywność można zdefiniować jako obronę swoich praw oraz wyrażanie własnych myśli, uczuć i poglądów w sposób bezpośredni, uczciwy, a także z zachowaniem szacunku dla innych ludzi. Czy kiedykolwiek ktoś wcisnął się przed Ciebie w kolejkę? Powiedziałeś mu, żeby poszedł na koniec kolejki czy też skończyło się na zachowaniu swoich myśli dla siebie i wyrzucaniu sobie później braku reakcji? A jeżeli zamawiasz jedzenie w restauracji i dostajesz inną potrawę, czy odsyłasz danie, czy jesz to, co przyniósł kelner? Wymienione przykłady wydają się oczywiste, ale wiele osób nie protestuje w tego typu sytuacjach. Tacy ludzie boją się, że zostaną uznani za świrów, nie będą lubiani lub urażą uczucia innych.
 Asertywność jest umiejętnością społeczną, której można się nauczyć. Rozwojowi tej zdolności towarzyszy na ogół ogólny wzrost jakości relacji z innymi. Osoby asertywne nie mają poczucia, że nie powinny mówić tego, co chcą powiedzieć, albo że muszą przemilczeć pewne rzeczy, aby utrzymać przyjaźń. Kiedy ludzie uczą się asertywnej komunikacji, rozwijają tym samym w sobie nowy obszar możliwości komunikacyjnych.
 Chcesz zdobyć tę umiejętność? Podstawowymi zwrotami asertywnymi są na przykład: „Nie, nie podoba mi się ten film” albo: „Dziękuję, ale nie mam już ochoty na ciasto”. Empatyczne zwroty asertywne to z kolei zdania, za pomocą których komunikujemy, że rozumiemy opinię innej osoby, nawet jeżeli się z nią nie zgadzamy: „Rozumiem, że wolisz pójść do baru niż do włoskiej restauracji, ale ja mam wielką ochotę na spaghetti”.
 Kiedy ktoś zaczyna od zwrotów asertywnych, a następnie przechodzi do bardziej bezpośrednich stwierdzeń, mówimy o eskalacji asertywności. Taka umiejętność przydaje się w kontaktach z nachalnymi sprzedawcami. Ilustruje to poniższy przykład:
 Sprzedawca: Czy mogę pani w czymś pomóc? Klientka: Nie, dziękuję.
 Sprzedawca: Dziś mamy obniżkę cen w dziale odzieży damskiej.
 
  Klientka: Naprawdę nie jestem zainteresowana. Sprzedawca: A może...
 Klientka: Po raz trzeci mówię, że nie potrzebuję pomocy. Czy może mnie pan zostawić w spokoju?
 Ostatnim narzędziem pomocnym w treningu asertywności jest używanie „języka ja”, czyli formułowanie opinii zgodnych z własnym punktem widzenia i ograniczanie wskazywania na zachowanie drugiej osoby. Zamiast więc zarzucić szefowi, że mnie gnębi i powoli zaczynam się tym denerwować, mogę powiedzieć: „Sądzę, że wymaga pan ode mnie znacznie więcej niż od innych pracowników. Taka sytuacja wytrąca mnie z równowagi”. Wiem, że łatwiej powiedzieć, niż zrobić, ale to całkiem nieźle działa. Spróbuj!
 Poniżej przedstawiam krótką listę werbalnych strategii obronnych, które można wykorzystać w kontaktach z manipulatorami i nieuprzejmymi ludźmi. Oto one:
 Zepsuta płyta. Proste powtarzanie jednego zdania: „Nie chcę tego! Którego słowa nie rozumiesz? Powtórzę raz jeszcze. Nie, nie i jeszcze raz nie!”.
 Zasłona dymna. Pozorna zgoda bez zmiany nastawienia. Mówienie: „Masz rację, powinnam uważać na to, co jem. Ostatnio przytyłam parę kilogramów” przy jednoczesnym myśleniu: „I tak będę jeść, co mi się żywnie podoba”.
 Metapoziom. Wprowadzanie rozmowy na wyższy poziom abstrakcji: „Myślę, że to dobry przykład, jak trudno jest przedstawić swoje zdanie. Często zastanawiam się, w jaki sposób udało nam się do tego dojść”. Sam określam takie zachowanie mianem
   
  terapeutycznej zmiany tematu: „Nie ma przecież czegoś takiego jak idealna waga. Pulchne ciało było kiedyś oznaką piękna i zamożności. Jestem więc przystojny i bogaty, a nie gruby!”.
 
  Rozdział 11. Przystosowanie kameleona — społeczna
 W tym rozdziale:
 na miarę psychologia
  • Spełnimy oczekiwania.
 • Poczujemy przepływ.
 • Wcielimy się w role fanów.
 • Będziemy bardzo skutecznie przekonywać.
 • Okażemy wrogość.
 • Pomożemy innym.
 • Dowiemy się, pod jakim względem ludzie są podobni.
 Nigdy nie zapomnę chwili, kiedy zobaczyłem nagranie, na którym dwie grupy mnichów buddyjskich biły się o kontrolę nad klasztorem. Byłem w szoku, widząc tak silną agresję u ludzi stereotypowo kojarzonych ze spokojem. Widok ten był dość nieprzyjemny. Jednocześnie stanowił dobrą ilustrację tego, jak mocno może zmienić się zachowanie człowieka w obliczu określonej sytuacji lub pod wpływem pewnej grupy ludzi. Tamci na ogół pokojowi mnisi zostali najwidoczniej ofiarami okoliczności i zachowywali się w sposób, którego później zapewne nie potrafili wyjaśnić.
  
  Dynamika osobowości powoduje, że wszyscy podlegamy „wpływom” społecznym. Działamy instynktownie dzięki uwarunkowaniu genetycznemu. Nasze zachowanie różni się w zależności od tego, co myślimy. Ponadto jesteśmy podatni na oddziaływanie społeczne.
 Psychologia społeczna to dział zajmujący się oddziaływaniem społecznym i jego wpływem na nasze zachowanie.
 Psychologowie społeczni od dawna sugerowali, że do zrozumienia zachowania człowieka konieczne jest udzielenie odpowiedzi na pytania dotyczące norm grupowych, ról płciowych, konformizmu i nacisku grupowego. W tym rozdziale przedstawię specyfikę niektórych rodzajów oddziaływań społecznych, które mają wpływ na nasze zachowania. Pokażę również, w jaki sposób przebywanie między ludźmi wiąże się z naszym postępowaniem. Nie można bowiem nie doceniać wpływu, jaki ma nas oddziaływanie społeczne.
 Badanie tej zależności stanowi ostatni element biopsychospołecznego modelu zachowania ludzkiego (więcej informacji na temat tego schematu znajdziesz w rozdziale 2.).
 Granie swojej roli
 O ile nie jesteś pustelnikiem i nie mieszkasz w szałasie na środku pustyni, funkcjonujesz w ramach matrycy społecznej, czyli wielopoziomowej konfiguracji relacji społecznych, od związku rodzic – dziecko po kontakty między współpracownikami. Wyobraź sobie siebie w środku systemu koncentrycznych okręgów, które reprezentują kolejne poziomy organizacji społecznej.
 Każdy z tych poziomów wiąże się z pewnym zbiorem spodziewanych zachowań, zasad opisujących to, co każdy z ludzi powinien robić. Reguły lub też
  
   oczekiwania grup społecznych noszą nazwę norm. Każda kultura, rodzina, a nawet subkultura posiada swoje normy.
 Subkultury mogą stanowić małe grupy społeczne, często skupione na konkretnej działalności rekreacyjnej. Z kolei gang uznamy za podgrupę z własną subkulturą, ponieważ jego członkowie posługują się własnym językiem, wyróżniają się konkretnym stylem ubioru oraz biorą udział w rytuałach, które określają jasne zasady zachowania każdej z osób. Kiedy piszę o normie, mam na myśli właśnie zbiór reguł obowiązujących w danej grupie społecznej.
 Amerykanie na przykład na ogół postrzegają się jako osoby twarde, niechętnie podporządkowujące się normom. Jednak normy jako takie nie są złe, ponieważ ułatwiają funkcjonowanie w złożonych sytuacjach społecznych, zdejmując z nas ciężar ciągłego myślenia o tym, jak powinniśmy się zachować i co mówić. Kontakty społeczne są znacznie łatwiejsze, gdy trzymamy się pewnych zasad.
 Niektóre normy wydają się mieć charakter uniwersalny. W 1965 roku psycholog Roger Brown wykazał, że ludzie prawie zawsze zwracają się w sposób bardziej formalny do osób o wyższej pozycji społecznej i w bardziej bezpośredni do osób o niższym statusie. Taka hierarchizacja ma odzwierciedlenie także w strukturze niektórych języków, takich jak hiszpański czy francuski (forma czasownika zależy od statusu człowieka, do którego się zwracamy) albo polski (status odzwierciedlony jest wprost w konstrukcji zdania, na przykład poprzez zastąpienie zwrotu w drugiej osobie formą grzecznościową „pan” lub „pani”, po której następuje czasownik w trzeciej osobie).
 Oczywiście istnieją także normy uniwersalne, ale niektóre zasady mogą się mocno różnić. Na przykład chrześcijanie z Palestyny niechętnie przyjmują poczęstunek. Jeżeli przychodzą w gości i godzą się coś zjeść, to dopiero po długim naleganiu ze strony gospodarza. Z kolei Amerykanie mogą nawet sami poprosić o coś do jedzenia lub picia bez większych ceregieli. Inna popularna wariacja
 
  to zasada oczekiwania w kolejce. W niektórych kulturach stanie w uporządkowanym „ogonku” do baru nie jest przyjęte, podczas gdy w innych szanuje się tę formę organizacji pracy. Różnicom kulturowym podlegają także normy dotyczące przestrzeni osobistej (fizycznej przestrzeni wokół nas). Niektórzy ludzie wydają się potrzebować mniej miejsca niż inni.
  Dać ponieść się emocjom
 Definicje ról są bardzo istotnym wyznacznikiem naszego zachowania i czasami okazują się silniejsze od indywidualnych preferencji i cech osobowości. W 1972 roku Philip Zimbardo przeprowadził słynny eksperyment, znany jako stanfordzki eksperyment więzienny, przedstawiający silny wpływ pełnionych funkcji na zachowanie. W środowisku mającym symulować więzienie studenci byli losowo przydzieleni do grupy więźniów lub strażników. Eksperyment przeprowadzono w areszcie zaimprowizowanym w pomieszczeniach piwnicy wydziału psychologii na Uniwersytecie Stanforda. Każdy z nas wie, na czym polega rola więźnia i strażnika. Zimbardo musiał przerwać eksperyment po tygodniu, widząc efekty swojej pracy. Zdrowi psychicznie studenci zaczęli bowiem zbyt poważnie identyfikować się ze swoimi rolami. Strażnicy traktowali więźniów brutalnie i pogardliwie, zaś więźniowie zaczynali szczerze nienawidzić strażników i koncentrować się na przetrwaniu oraz „obchodzeniu” systemu więziennego.
 Innymi słowy, badani faktycznie utożsamili się ze swoimi rolami, zapominając o rzeczywistej sytuacji.
  Rola to konkretny rodzaj normy, definiujący to, w jaki sposób dana osoba powinna zachowywać się w konkretnej sytuacji. Każdy z nas odgrywa pewne role (studenta, pracownika, brata, siostry, rodzica itd.), które określają różne zachowania w poszczególnych sytuacjach. Na ogół role są jasne i przejrzyste.
 
  Zbieranie się w grupę
 W jednym z odcinków znanego amerykańskiego serialu Twilight Zone wszyscy bohaterowie wkraczający w wiek dojrzewania poddawali się operacji plastycznej. Wybierali taki sam jej rodzaj, więc w efekcie wyglądali identycznie. Mężczyźni przybierali powierzchowność Kena, zaś kobiety — Barbie. Jedna z dziewczyn nie chciała jednak tego zrobić. Z tego powodu naraziła się na docinki i złośliwości ze strony innych, którzy bardzo silnie naciskali na nią, by dopasowała się do reszty.
 Grupy wywierają na swoich członków różnego rodzaju presję. Czasami wpływ taki jest określony jasnymi zasadami, pozwalającymi utrzymać dyscyplinę. Innym razem reguły i nacisk mają dużo bardziej subtelny charakter.
 W niniejszej sekcji postaram się przedstawić wpływ grup i całych społeczności na zachowanie jednostki. Poruszę również temat konformizmu i ulegania presji otoczenia, a także sposobu, w jaki ludzie odnoszą się do siebie i kontrolują sposób myślenia innych.
 Konformizm
 Konformizm definiuje się jako zmianę zachowania wynikającą z faktycznego lub postrzeganego nacisku grupy. Na ogół działamy konformistycznie zaskakująco częściej, niż nam się wydaje. Ile domów w Twojej dzielnicy pomalowano na fioletowo? Niezbyt wiele, jak sądzę.
  Szokujące, nieprawdaż?
 Stanley Milgram w 1965 roku przeprowadził ekstremalny eksperyment, który w dzisiejszych czasach byłby zakazany z przyczyn etycznych. Uczestnicy siadali przed pulpitem sterowniczym, na którym znajdował się przycisk służący do rażenia prądem „ofiar” znajdujących się za ścianą. Tymi ostatnimi
 
  W 1937 roku Muzafer Sherif przeprowadził eksperyment, w którym przyglądał się temu, jak ludzie zmieniają swoje poglądy zależnie od opinii innych osób. Badani byli proszeni o określenie, jak daleko punkt świetlny przesunął się w zaciemnionym pokoju. Gdy spotykali się z odmiennymi ocenami, zmieniali swoją opinię, tak aby była bliższa odpowiedziom pozostałych uczestników. A zatem zdanie innych osób wpływało na poszczególnych badanych.
 W 1955 roku Solomon Asch uzyskał podobne wyniki w eksperymencie polegającym na porównywaniu długości narysowanych linii. Badani ponownie zmieniali swoje opinie w taki sposób, by osiągnąć grupowy konsensus. Oba eksperymenty
  byli jednak sami eksperymentatorzy, udający, że biorą udział w badaniu.
 Eksperyment polegał na tym, że „ofiarę” rażono prądem za błędną odpowiedź. Z każdym kolejnym uderzeniem napięcie było mocniejsze, poczynając od 75 woltów, a na 450 woltach kończąc.
 W pewnym momencie „ofiara” zaczynała krzyczeć i prosić badanego, by przestał razić ją prądem. Jednak eksperymentator stojący przy „oprawcy”, ubrany w biały kitel i trzymający w ręku notatnik, nalegał, aby test był kontynuowany pomimo ewidentnych oznak bólu i cierpienia u osoby zza ściany.
 W rzeczywistości „ofiary” nie były rażone prądem. Zadaj więc sobie teraz pytanie, jak wyglądałoby to w Twoim przypadku. Być może wydaje Ci się, że zdołałbyś odejść od pulpitu w chwili, gdy „ofiara” zaczęłaby krzyczeć i prosić o przerwanie eksperymentu. Sądzę, że uczestnicy badania Milgrama myśleli tak samo.
 Mimo to szokujące wyniki wskazują, że 63% uczestników doszło do ostatniej wartości 450 woltów, wykonując polecenia eksperymentatora. To się nazywa posłuszeństwo! Szczególnie zważywszy na fakt, że takie napięcie jest w stanie spowodować śmiertelne porażenie.
 
  stanowią dobry przykład na to, że jednostki dostosowują się pod wpływem grupy, nawet jeżeli presja jest bardzo delikatna.
 Posłuszeństwo stanowi skrajną formę konformizmu, często sprzecznego z rozsądkiem czy prawdziwymi intencjami. Gdy o nim myślę, przypomina mi się tresowanie psów i automatycznie wyobrażam sobie siebie z obrożą na szyi podskakującego, żeby dostać smakołyk za wykonanie żądanej sztuczki. Dość skrajna wizja, prawda?
 Większość z nas twierdzi, że prawdopodobnie odmówiłaby kontynuowania eksperymentu, w którym musiałaby zadawać człowiekowi ból poprzez rażenie go prądem. Mimo to przeważająca część badanych w pewnym słynnym teście zachowała się inaczej (patrz ramka „Szokujące, nieprawdaż?”). Dlaczego?
 Wyróżniono osiem czynników wpływających na wzrost poziomu konformizmu i posłuszeństwa:
 Emocjonalny dystans. Im bliższy mamy kontakt z inną osobą, tym mniejsze prawdopodobieństwo, że zachowamy się wobec niej okrutnie. Ciężko być bezwzględnym w stosunku kogoś, kogo twarz potrafimy rozpoznać.
 Bliskość i legitymacja autorytetu. Kiedy osoba reprezentująca władzę znajduje się w pobliżu, wówczas posłuszeństwo jest bardziej prawdopodobne. Władza musi być jednak postrzegana jako wynikająca z wiarygodnego autorytetu. Dużo łatwiej okazujemy posłuszeństwo osobom posiadającym faktyczny autorytet niż zwykłym pozerom.
 Autorytet instytucjonalny. Gdy przedstawiciel władzy reprezentuje akceptowaną instytucję, jesteśmy bardziej skłonni być mu posłuszni. Osobiście chętniej podporządkuję się opinii sędziego
  
  niż nieznanego człowieka na przystanku. Uznane instytucje władzy mają bardzo silny wpływ na posłuszeństwo.
 Wielkość grupy. Największy wpływ na konformistyczne zachowanie jednostki mają grupy liczące od trzech do pięciu osób. Oddziaływanie mniejszych i większych grup jest odpowiednio słabsze.
 Jednomyślność. Gdy grupa jest całkowicie zgodna w danej kwestii, jednostce trudniej oprzeć się konformistycznemu poparciu dla pozostałych.
 Spójność. Grupy dobrze zorganizowane, których członkowie czują ze sobą silną więź, mają duży wpływ na poszczególnych członków. Kiedyś grałem w piłkę w drużynie złożonej z zawodników nienoszących jednakowych strojów. To było dość dziwne. Zawodnicy w „prawdziwym” zespole powinni nosić takie same stroje. Uniformy to jeden ze sposobów scalania grupy, ponieważ identyczny wygląd budzi poczucie więzi.
 Status. Ludzie o wyższym statusie mają większy wpływ na innych.
 Opinia publiczna. Ludzie łatwiej ulegają wpływom, gdy ich zachowania nabierają charakteru publicznego. Niezgodę znacznie łatwiej wyrazić prywatnie lub anonimowo.
 Chociaż konformizm i posłuszeństwo nie muszą być szkodliwe, dobrze jest nauczyć się je kontrolować, tak na wszelki wypadek. Jeden z najbardziej przerażających przykładów konformizmu stanowi bowiem historia Trzeciej Rzeszy. Pozwala ona zrozumieć, dlaczego tak ważne jest utrzymywanie pewnego stopnia zróżnicowania w każdej grupie społecznej.
 
  Osobiście popieram ideę utrzymywania pewnego stopnia zróżnicowania w każdej grupie społecznej, które może zostać osiągnięte na drodze zrozumienia i poszanowania wyjątkowości każdego człowieka. Wolność słowa i wyznania również pomagają unikać konformizmu, ponieważ dopóki ludzie dobrze się czują, będąc sobą i mogąc swobodnie wypowiadać własne zdanie, zagrożenie jednolitością wynikającą z podporządkowania jest niższe (więcej informacji na temat uprzedzeń i stereotypów znajdziesz w dalszej sekcji „Kiedy wejdziesz między wrony, musisz krakać... albo nie”).
 Skuteczna pomoc zawsze w cenie
 „W drużynie nie ma ciebie ani mnie. Jesteśmy tylko my” — takie zdanie można usłyszeć od wielu trenerów, którzy motywują zawodników do działania i podkreślają, że im lepiej zgrana jest drużyna, tym lepsze osiąga rezultaty. Psychologowie społeczni odkryli, że te słowa do pewnego stopnia są słuszne. Kiedy znajdujemy się wśród innych, jesteśmy bardziej pobudzeni i energiczni, a nasze skłonności do dominacji nasilają się. To zjawisko nosi nazwę facylitacji społecznej.
 Robert Zajonc, emerytowany profesor ze Stanford University, odkrył, że kiedy wykonujemy jakąś prostą i rutynową czynność, towarzystwo innych poprawia naszą efektywność. Gdy jednak zadanie jest trudne i złożone, wówczas obecność obserwatorów powoduje spadek efektywności. Dlatego też zawodów w obliczaniu całek nie należy przeprowadzać na Polach Mokotowskich, choć to świetne miejsce na zawody w przeciąganiu liny.
 Działanie wbrew
 Kiedy byłem w gimnazjum, nauczyciele często przydzielali mnie do zadań grupowych. Na ogół sprowadzało się to do tego, że czterech mniej pilnych uczniów łączyło siły z jednym bystrym, który ostatecznie wykonywał całą pracę samodzielnie, a jego upośledzeni
 
  motywacyjnie koledzy jedynie dopisywali swoje nazwiska, aby otrzymać stopień.
 Takie zachowanie to przykład próżniactwa społecznego, polegającego na oszczędzaniu sił i nieprzykładaniu się w pełni do zadania wykonywanego wspólnie z innymi, w którym przy ocenie nie bierze się pod uwagę wkładu poszczególnych osób.
 W roku 1979 psychologowie Latane, Kipling, Williams i Harkins odkryli, że jeżeli poprosi się sześcioro ludzi o klaskanie najgłośniej, jak tylko potrafią, to dźwięk wydawany przez całą grupę będzie cichszy niż w przypadku pojedynczej osoby. „Lenimy się”, kiedy wykonujmy zadania w grupie i możemy polegać na wysiłkach innych, tak jak uczniowie w szkolnym chórze, którzy ledwie otwierają usta podczas śpiewu. Zakładają, że nie ma sensu się starać, jeżeli nikt ich nie obserwuje ani nie rozlicza z indywidualnego wkładu w działanie.
 Zachowywanie anonimowości
 Czy zastanawiało Cię kiedyś, dlaczego ludzie robiący bardzo nieprzyjemne rzeczy często noszą mundury? Wystarczy spojrzeć na członków Ku-Klux-Klanu. Po co im te spiczaste kaptury? Badacze odkryli, że ograniczenie indywidualności oraz rozproszenie odpowiedzialności osobistej osłabia zahamowania. Ludziom, których to dotyczy, dużo łatwiej przychodzi dokonywanie czynów, na jakie nigdy by się nie zdobyli, gdyby działali samodzielnie lub byli lepiej rozpoznawalni. Zjawisko to nazywamy deindywiduacją.
 Posiadanie pewnego wymiaru wolności ułatwia nam wtapianie się w tłum lub zachowywanie anonimowości. Być może wówczas mniej obawiamy się tego, że zostaniemy przyłapani. Zaobserwowano, że dzieci poddane deindywiduacji częściej kradną.
  
  Wydaje się, że anonimowość i niemożność identyfikacji sprzyjają aspołecznemu zachowaniu. Warto pomyśleć o tym, zważywszy na anonimowość naszego społeczeństwa. Czasami zdarza się bowiem, że nie znamy nawet sąsiadów. Z drugiej strony media społecznościowe oraz internet zdobywają coraz większą popularność, utrudniając zachowywanie anonimowości. Więcej informacji na temat wpływu sieci na nasze postępowanie znajdziesz w artykule Ten Ways Psychology and the Internet are Intersecting na stronie www.dummies.com/extras/psychology.
 Myśleć tak samo
 Wpływ grupy na jednostkę może być pozytywny bądź negatywny. Będąc w grupie, niektóre zadania wykonujemy efektywniej, zaś inne odpuszczamy.
 W 1971 roku Irving L. Janis, psycholog z Yale University i emerytowany profesor z University of California, opisał kolejny potencjalnie szkodliwy skutek pracy grupowej, nazwany myśleniem grupowym. Kiedy członkowie grupy działają wspólnie w celu ograniczenia rozdźwięku i niezgody w imię harmonijnego działania, prezentują właśnie myślenie grupowe.
 Różnice zdania mogą czasami zagrażać spójności grupy. Gdy ludzie zaczynają przedstawiać poglądy sprzeczne z poglądami grupy, niewykluczone, że zostaną źle potraktowani. Galileusz był jedną z najbardziej znanych ofiar myślenia grupowego w historii. Opracował bowiem model Układu Słonecznego niezgodny z aktualnie akceptowanym. Czy otrzymał za to nagrodę? Wprost przeciwnie. Został zamknięty w areszcie domowym i uznany za siejącego niezgodę heretyka.
 Grupy zawsze dążą do wyeliminowania różnicy zdań, czasem w sposób świadomy, czasem nieświadomy. Janis wyróżnił osiem oznak myślenia grupowego, jakie mogą wystąpić w ramach grupy. Należą do nich:
  
  • Iluzja nietykalności. Gdy grupa wydaje się nietykalna, jej członkowie są bardziej skłonni do tłumienia niezgody.
 • Wiara w posiadanie przewagi moralnej. Gdy grupa zakłada, że jej moralność jest niepodważalna, ignoruje nieetyczne zachowania swoich członków.
 • Racjonalizacja. Grupa wykazuje ograniczenie myślenia twórczego ze względu na ustawiczne usprawiedliwianie swoich działań.
 • Stereotypizacja przeciwnika. Kiedy przeciwnik jest postrzegany przez pryzmat stereotypów bądź uprzedzeń, jego wypowiedzi podważające rację grupy są ignorowane.
 • Nacisk konformistyczny. Jednostki poddawane są silnej presji, aby działały zgodni z wytycznymi grupy; w przeciwnym razie mogą zostać z niej usunięte.
 • Autocenzura. Grupy ukrywają opinie członków mających poglądy odmienne od większości i starają się nie pozwolić przeniknąć tym przekonaniom na zewnątrz.
 • Iluzja jednomyślności. Wewnętrzny rozdźwięk jest ukrywany, dzięki czemu pozostali członkowie grupy mogą twierdzić, że w grupie nie pojawia się niezgoda.
 • Strażnicy myśli. Niektórzy członkowie grupy aktywnie „ochraniają” ją przed odmiennymi czy niepożądanymi informacjami. Przypominają funkcjonariuszy policji myśli z Roku 1984 George’a Orwella.
 Myślenie grupowe bywa przyczyną wielu kłopotów. Czasami nie bada się opcji wykraczających poza status quo, co uniemożliwia pełną analizę danego problemu. Niekiedy ignoruje się też ryzyko. Na skutek tego decyzje podejmowane przez grupę mogą być błędne.
 Istnieje kilka sposobów pozwalających uniknąć myślenia grupowego. Są to:
 
   • zachęcanie wszystkich do wyrażania opinii;
 • zapoznawanie się ze zdaniem ludzi z zewnątrz;
 • przydzielanie pewnym członkom grupy roli adwokata diabła, czyli osoby wychwytującej błędy w pomysłach kolegów z zespołu.
 Perswazja
 Każdy z nas uważa, że nie zaszkodziłoby, gdyby miał lepiej rozwiniętą umiejętność perswazji. Najlepszym przykładem może być seria filmów Gwiezdne Wojny, w których występują rycerze Jedi dysponujący zdolnością wpływania na umysły innych za pośrednictwem Mocy. Przypuszczam, że sprzedawca, od którego kupiłem ostatni samochód, posłużył się właśnie taką sztuczką. Sądzę, że korzystał przy tym raczej z Ciemnej Strony Mocy.
 Perswazja jest potężną siłą we wszystkich interakcjach i układach społecznych, przydaje się nie tylko w sprzedaży. Istnieją dwie ścieżki perswazji:
 • Tor centralny. Z toru centralnego korzystamy, przedstawiając informację perswazyjną. W 1991 roku Bas Verplanken, psycholog społeczny z University of Bath, odkrył, że kiedy ludzie głęboko o czymś myślą, każda związana z tym procesem zmiana postaw lub opinii jest trwalsza niż w przypadku zmian, którym nie poświęcają tyle uwagi.
 • Tor peryferyjny. Ten rodzaj komunikacji jest mniej bezpośredni niż w przypadku toru centralnego i polega na powiązaniu sugerowanej informacji z innymi obrazami, czasami o zabarwieniu pozytywnym, czasami zaś negatywnym. Wykorzystuje on naturalną skłonność naszego umysłu do kojarzenia. Pamiętasz warunkowanie klasyczne? Jeżeli nie, wróć do rozdziału 8. Dobrym przykładem informacji przetwarzanej przez tor peryferyjny są reklamy, w których
 
  doskonale umięśnieni modele reklamują lokalne centra sportowe.
 Psychologowie Petty i Cacioppo ostrzegają, że kiedy chcemy kogoś przekonać, nie powinniśmy go o tym uprzedzać. Dobrze jest też rozkojarzyć rozmówców, aby utrudnić im szybkie wymyślenie kontrargumentów.
 Ponadto podczas formułowania przekazów perswazyjnych należy zwracać uwagę na cztery istotne elementy:
 Wiarygodność osoby komunikującej. Perswazja okaże się skuteczniejsza, jeżeli informacje będą pochodzić od osoby postrzeganej jako rzetelna.
 • Ekspertyza jest jednym z bardzo silnych wskaźników wiarygodności, dlatego bardzo często zdajemy się na opinię specjalisty. Należy jednak pamiętać o tym, że nie każda osoba podająca się za eksperta rzeczywiście nim jest. W razie wątpliwości zawsze należy zweryfikować jej referencje, wykształcenie, szkolenia i doświadczenie.
 • Dużo łatwiej przekonuje nas osoba postrzegana jako wiarygodna. Może nią być aktor noszący lekarski kitel w reklamie ziołowego suplementu diety.
 • Częściej ulegamy perswazji, gdy jesteśmy przekonywani przez atrakcyjnych ludzi. Atrakcyjność może tu oznaczać miłą powierzchowność lub interesującą osobowość.
 • Ważne jest także podobieństwo. Im bardziej dana osoba przypomina nas, tym lepiej.
 Charakterystyka przekazu. Czy osoba przekonująca powinna odwoływać się do emocji odbiorcy, czy raczej do jego rozsądku? Poniżej
  
  przedstawiam odpowiedź na to i inne pytania dotyczące charakterystyki przekazu.
 • Podejście racjonalne. W 1983 roku John Cacioppo i inni odkryli, że podczas próby przekonywania ludzi skłonnych do analizowania lub dobrze wykształconych skuteczniejsze jest odwoływanie się do rozsądku. Osoby takie mają bowiem tendencję do przetwarzania i analizowania informacji przed podjęciem decyzji. Nie zawsze są bardziej inteligentne, ale na ogół lepiej rozumieją otrzymywane wiadomości.
 • Podejście emocjonalne. Ci z nas, którzy nie mają czasu ani cierpliwości na czytanie wszystkich recenzji przed zakupem nowego samochodu, na ogół mocniej wierzą innym i są bardziej podatni na argumenty związane z uczuciami, na przykład: „Mojej siostrze bardzo podobał się nowy samochód. Też sobie taki kupię”.
 • Czynnik strachu. Formułując informacje perswazyjne, często wykorzystuje się strach, aby zniechęcić ludzi do podejmowania szkodliwych lub niebezpiecznych działań (przykłady możesz znaleźć w rozdziale 18.). Takie przekazy są skuteczne. Na każdym kroku spotykamy się z groźnymi reklamami, mającymi odstraszyć nas od palenia, zażywania narkotyków czy głosowania na niektórych kandydatów. Należy jednak pamiętać o jednym: jeżeli zamierzamy kogoś zniechęcić za pomocą perswazji, musimy przedstawić również informacje dotyczące sposobów zmiany niepożądanego zachowania. W przeciwnym razie ludzie mogą poddać się strachowi. Wówczas nie zmienią postępowania.
 • Argument dwustronny. Oto kolejna taktyka pomagająca przekonywać innych. Argument
 
  dwustronny polega na przyznaniu racji drugiej stronie, dzięki czemu sprawia się wrażenie osoby uczciwej i obiektywnej. Twórcy reklam od lat korzystają z tej formy perswazji, głównie w postaci „testów smaku” oraz innych badań porównawczych. Ale i tak wiemy, do czego zmierzają!
 Zaangażowanie odbiorcy. Ważne jest także to, w jaki sposób przedstawia się informacje. Najlepszą metodą prezentowania perswazyjnych treści jest włączenie odbiorcy w proces przekonywania. Ciekawe argumenty pomagają skupić uwagę takiej osoby, a także sprawiają, że będzie ona w stanie przyswoić informację, zrozumieć ją i podjąć stosowne działania. Im więcej energii poświęcamy bowiem na przetwarzanie perswazyjnych treści, tym większa szansa, że okażą się skuteczne. Pasywny odbiór, jak w przypadku słuchania wykładu, na ogół ma znacznie mniejszy wpływ. Ludzie muszą zaangażować się w odczytywanie informacji.
 Wiek odbiorcy. Badania wykazały, że starsi ludzie zmieniają postawy i opinie rzadziej niż młodzi. Najbardziej podatni na perswazję jesteśmy w wieku dwudziestu kilku lat. W tym okresie ludzie często muszą wybierać spośród ogromnej liczby możliwości. Kończą szkołę, rozpoczynają pracę i poszerzają kręgi znajomych. Wkraczają w świat pełen informacji. W efekcie opieranie się perswazji jest znacznie trudniejsze.
 Na koniec chciałbym podzielić się pewną uwagą na temat obrony przed perswazją. Jako że każdego dnia jesteśmy bombardowani przekazami perswazyjnymi, dobrze wiedzieć, w jaki sposób chronić własne opinie i poglądy. Psycholog William McGuire zaproponował ideę zaszczepienia postawy, polegającą na
  
  prezentowaniu rozmówcom słabych argumentów, które popierają tezę niezgodną z ich poglądami. Ma to na celu uodpornienie ich na podobne, lecz silniejsze komunikaty perswazyjne. Dzięki temu ludzie nabierają wiary w siebie i rozwijają umiejętność odpierania ataków. Przypomina to nieco rozgrzewkę przed meczem. Jeżeli chcemy wzmocnić w kimś postawę popierającą jakieś działanie lub zachowanie, można zaprezentować mu słabe argumenty wspierające przeciwną tezę.
 Bycie złym
 Choć większość z nas woli postrzegać siebie jako ludzi cywilizowanych, ciężko jest zignorować wszechobecną agresję i przemoc. Sporej części aktów największego okrucieństwa dokonano wszak w XX wieku, nie były udziałem dzikich społeczności żyjących w zamierzchłych czasach. Każdego dnia spotykamy się z wieloma formami agresji. Codziennie słyszmy o masowych aktach przemocy wobec całych narodów i zbrodniach dotykających pojedynczych ludzi. Sugeruje to, że agresja stanowi nieodłączną część naszego życia.
  Bułka z masłem
 Widziałem kiedyś reklamę rockowego zespołu Cake, która świetnie przedstawia wpływ uczestnictwa odbiorcy na proces perswazji. W filmie tym pewien człowiek idzie wzdłuż plaży i prosi ludzi o wysłuchanie fragmentu utworu z jego walkmana. Następnie pyta o ich opinie. Jest to znacznie skuteczniejsza forma reklamy niż zwykłe chodzenie po tej samej plaży z transparentem: „Słuchajcie nowego utworu zespołu Cake. Płyta już w sklepach!”. Odbiorcy biorą aktywny udział w byciu manipulowanymi. Cudowne! Nie wiem, czy twórcy reklamy myśleli w ten sposób, ale jeżeli tak, to wybrali idealną metodę perswazji!
 
  Dlaczego zachowujemy się w ten sposób? Czemu jesteśmy wrodzy wobec siebie? Psychologowie szukali odpowiedzi na to pytanie, studiując agresję, będącą jedną z form przemocy. Można ją zdefiniować jako każde zachowanie skierowane przeciwko innej osobie i mające na celu świadome lub nieświadome wyrządzenie jej krzywdy.
 Istnieją dwa rodzaje agresji:
 • gniewna — wynikła z gniewu i stanowiąca cel sam w sobie;
 • instrumentalna — służąca osiąganiu innych celów, jak w przypadku wymuszeń czy zastraszania.
 Większość teorii dotyczących tej formy przemocy koncentruje się na wyjaśnianiu przyczyn zachowań powodowanych agresją gniewną.
 Działanie naturalne
 Większość koncepcji dotyczących agresji stara się wyjaśnić, dlaczego podejmujemy takie działania. Wydaje się, że niektóre dzieci są bardziej skłonne do przemocy. Innymi słowy, nauka wspiera ideę „urodzonych morderców”.
 • Freud twierdził, że wszyscy rodzimy się z agresywnymi instynktami. Z kolei badania genetyczne wykazały, że u bliźniąt jednojajowych poziom agresji jest bardziej zbliżony niż u bliźniąt dwujajowych (Rushton i inni, 1986).
 • Wyniki niektórych analiz świadczą również o innym zjawisku. Otóż zarówno u kobiet, jak i mężczyzn skazanych za przestępstwa z użyciem przemocy występuje wyższy poziom testosteronu niż u więźniów skazanych za czyny popełnione bez stosowania agresji (Dabbs, 1988).
 Nasze mózgi mogą mieć z tym pewien związek. Konkretne ośrodki w tym organie wydają się wytwarzać i hamować zachowania agresywne. Osoby cierpiące na poważne uszkodzenie płatów
  
  czołowych wykazywały duże problemy z radzeniem sobie ze swoją agresją. Działanie hamujące jest bowiem jedną z funkcji ośrodków znajdujących się w płatach. Kłopoty z panowaniem nad agresją określa się mianem procesu rozhamowania.
 Frustracja
 Może po prostu jesteśmy sfrustrowani? Osobiście należę do tych kierowców, których bardzo denerwuje stanie w korku. Nie wykrzykuję przekleństw przez okno ani nie rzucam się do bójki, ale z całą pewnością narasta we mnie frustracja.
 W 1989 roku Leonard Berkowitz, psycholog społeczny, odkrył, że wspomniane uczucie prowadzi do agresji, choć nie zawsze. Kiedy jesteśmy sfrustrowani, czujemy gniew, zaś gdy jesteśmy rozzłoszczeni, wykazujemy większe skłonności do przemocy. Przypomina to sytuację, w której nasze ciała i umysły znajdowałyby się w stanie zawieszenia lub pobudzenia zwiększającego skłonność do agresji. Sygnał do działania pojawia się po dokonaniu oceny sytuacji i stwierdzeniu, że osoba doprowadzająca do takiej sytuacji działa rozmyślnie. Taki scenariusz bardzo często kończy się agresją. Tak więc jeżeli kiedyś nadepniesz mi na odcisk, lepiej, żeby to był przypadek.
 Robimy to, czego zostaliśmy nauczeni
 A może jesteśmy jedynie wytworami otoczenia? Czyżbyśmy uczyli się przemocy, obserwując innych agresywnych ludzi?
 Albert Bandura, emerytowany profesor ze Stanford University, nie mógłby się z tym nie zgodzić. Teoria społecznego uczenia się zakłada, że agresywne zachowanie jest wynikiem uczenia się przez obserwację innych ludzi, którzy wykorzystują przemoc i są za to nagradzani. Małych chłopców często chwali się za bycie „twardymi”. Bokserzy otrzymują dziesiątki tysięcy dolarów za bicie się z innymi. Społeczeństwo każdego dnia nagradza działania ewidentnie
 
  agresywne. Czy dziecko dorastające w takim otoczeniu mogłoby więc nie zauważyć, że przemoc popłaca?
 Agresja w telewizji stała się w ostatnich latach obiektem zmasowanego ataku. Wśród młodzieży zauważono bowiem drastyczny wzrost przemocy. Amerykanie spędzają przed telewizorami i komputerami bardzo wiele czasu. Dotyczy to zwłaszcza dzieci.
 Z badań przeprowadzonych przez Instytut Gallupa wynika, że już w 1972 roku przeciętny Amerykanin oglądał telewizję siedem godzin dziennie. Czterdzieści lat później liczba ta nie zmieniła się zbytnio i wynosiła przeciętnie 6 – 7 godzin dziennie. Niezależnie jednak od naszej opinii dotyczącej mediów i przemocy bez wątpienia w telewizji prezentuje się wiele agresywnych zachowań.
 W 1990 roku George Gerbner odkrył, że siedem na dziesięć programów TV zawiera sceny przemocy. Z kolei w czasie największej oglądalności pokazywano pięć pełnych agresji fragmentów na godzinę. Nie da się więc ukryć, że sporą dawkę obrazów przemocy otrzymujemy właśnie z telewizji. Komisja Senacka Senatu USA ustaliła w 2006 roku, że przeciętny Amerykanin do ukończenia 18. roku życia jest świadkiem prezentowanych w TV 200 000 aktów agresji i 16 000 zabójstw.
  Winny jest srebrny ekran
 Przez całe życie oglądałem telewizję i nie uważam się za osobę agresywną. Badania jednak wyraźnie dowodzą, że pomiędzy ilością przemocy w mediach, z którymi styka się dziecko (filmach, TV, muzyce, internecie, grach komputerowych), a jego poziomem agresji istnieje pewna korelacja. Oznacza to, że im więcej czasu młody człowiek spędza przed telewizorem, tym większa jest szansa na wystąpienie u niego napastliwych zachowań.
 Amerykańska Akademia Pediatrii stwierdza: „Wyniki zakrojonych na szeroką skalę badań wykazują, że przemoc w mediach może prowadzić do pojawiania się u dzieci agresywnego zachowania,
 
  Pomocna dłoń
 Zawsze żywiłem głęboki szacunek do ludzi podobnych do Matki Teresy, poświęcających całe swoje życie na pomaganie innym. Jej szlachetności nie da się zaprzeczyć. Co sprawia, że ludzie chcą postępować w ten sposób? Z pewnością nie chodzi o pieniądze. Nigdy nie widziałem Matki Teresy jeżdżącej rolls-royce’em.
 Jednym z popularniejszych tematów poruszanych przez psychologów społecznych jest altruizm. Być może studiowali go z takim zapałem, ponieważ stanowi część naszego codziennego życia. Prawie każdego dnia widzimy sytuację, w której ktoś potrzebuje naszej pomocy, nawet jeżeli są to filmy propagujące akcję wsparcia dla głodujących dzieci w krajach Trzeciego Świata.
 Uważam, że większość z nas lubi postrzegać siebie jako ludzi chętnie działających na rzecz innych. Jeżeli zaś nie nikogo nie wspieramy, to przynajmniej wyrażamy chęć pomocy w pewnych sytuacjach, w których jest ona naprawdę niezbędna.
 Komik Louis C.K. często prezentował pewien skecz. Grał w nim człowieka podróżującego pierwszą klasą, który widzi weterana wojennego siedzącego w klasie ekonomicznej. Bohater skeczu początkowo chce ustąpić miejsca dawnemu wojskowemu, ale ostatecznie rezygnuje z tego pomysłu. Nie przeszkadza mu to jednak czuć się osobą dobrą i pomocną. Wielu psychologów
  spadku wrażliwości na przemoc, koszmarów sennych i lęku przed byciem ofiarą agresji”.
 Mnie interesuje coś innego. Chciałbym wiedzieć, dlaczego w telewizji jest tak dużo przemocy. Czy dzięki niej możemy się czegoś nauczyć? Czy korporacje podnoszą poziom emocji, by łatwiej sprzedawać nam swoje towary? Nie mam pojęcia, ale sądzę, że powinniśmy przyjrzeć się powodom prezentowania przez przemysł rozrywkowy tak dużej ilości przemocy.
 
  społecznych próbuje zrozumieć, kiedy, jak i dlaczego ludzie pomagają innym. Niektóre z ich odkryć są zaskakujące, a nierzadko wręcz szokujące.
 W 1964 roku w Nowym Jorku Kitty Genovese została brutalnie zamordowana przed swoim blokiem. Wcześniej jednak broniła się przed uzbrojonym w nóż napastnikiem i wzywała pomoc prawie 35 minut. Nikt jednak nie przyszedł jej na ratunek. Podczas sporządzania raportu okazało się, że trzydzieści osiem osób mieszkających w tym samym bloku widziało zbrodnię i słyszało krzyk ofiary, ale nie zrobiło nic, by jej pomóc.
 Co się tam wydarzyło? Dlaczego nikt nie chciał pomóc napadniętej kobiecie? Sądzę, że gdy czytasz te słowa, jesteś przekonany, iż ruszyłbyś na ratunek. Kiedy jednak sam po raz pierwszy zetknąłem się z tym przypadkiem, zadałem sobie pytanie: „Co było nie tak z tamtymi ludźmi?”. Pomyśl przez chwilę. Jakie jest prawdopodobieństwo, że wszystkich trzydziestu ośmiu sąsiadów było okrutnymi, wyrachowanymi ludźmi, z zimną krwią obserwującymi dokonywane na ich oczach morderstwo? Raczej nieduże. Historia Kitty Genovese potwierdza jedną z istotnych prawd psychologii społecznej, która mówi o tym, że sytuacja pełni bardzo ważną funkcję w kształtowaniu zachowania jednostki.
 Dlaczego pomagamy?
 Zanim przedstawię kilka podstawowych teorii wyjaśniających, dlaczego decydujemy się na altruizm, chciałbym dokonać małego eksperymentu.
 Gdy następnym razem będziesz w miejscu publicznym, spróbuj wykonać jedną z poniższych czynności:
 Eksperyment 1. Stań w pobliżu grupy ludzi i upuść na ziemię pięć monet, po czym udawaj, że tego nie zauważyłeś. Zaobserwuj, ile czasu minie do chwili, w
  
  której ktoś zdecyduje się pomóc. Postaraj się zapamiętać jak najwięcej z całej sytuacji.
 Eksperyment 2. Udaj, że się potykasz i przewracasz. Ponownie obserwuj, co się dzieje. To dobry materiał na filmik na YouTube, ale z racji bezpieczeństwa nie polecam kręcenia go.
 Jakie są Twoje obserwacje? Kto Ci pomógł? Ile czasu to zajęło? Czy wiesz, dlaczego ta osoba Ci pomogła? Tak, oczywiście, z całą pewnością wpływ na to miał Twój olśniewający wygląd. Możesz w to wierzyć lub nie, ale atrakcyjność naprawdę robi różnicę. Napiszę o tym nieco później.
 Istnieje wiele teorii pomocy. Oto one:
 • Teoria wymiany społecznej — pomoc jest rodzajem wymiany handlowej.
 • Teoria egoizmu — wspieramy innych z chęci zysku.
 • Teoria genetyczna — pomoc jest częścią naszych
 wrodzonych zachowań.
 Wymiana dóbr społecznych
 E.B. i U.G. Foa opracowali teorię wymiany społecznej, zgodnie z którą pomoc stanowi wzajemny proces wymiany „dóbr” społecznych, takich jak miłość, wsparcie i przysługi. Wszyscy staramy się zminimalizować koszty i zwiększyć zyski, jak czyni każdy rozsądny biznesmen. Jesteśmy bardziej skłonni pomagać, gdy korzyści przewyższają koszty. Tego typu kalkulacje robią się sensowne, jeżeli wsparcie wiąże się z istotnym zagrożeniem lub poważną niewygodą.
 Teorię tę wspiera koncepcja normy wzajemności, opisana przez A.W. Gouldnera, a mówiąca o tym, że powinniśmy oddawać przysługi. Ja podrapię Ciebie, ty podrapiesz mnie. Dlatego też nie powinniśmy ranić tych, którzy nam pomagają, czyli, jak mówi przysłowie, nie należy gryźć dłoni, która nas karmi. Niestety, teoria ta
 
  ma pewną pułapkę. Niektórzy ludzie mogą bowiem poczuć się urażeni, jeżeli zaoferuje im się pomoc, ponieważ poczucie niemożności zwrócenia przysługi obniża ich samoocenę. Dlatego też zasada wzajemności sprawdza się najlepiej pomiędzy osobami równymi sobie.
 Szukanie najlepszego
 W 1950 roku Ayn Rand napisała Atlas zbuntowany, słynną powieść filozoficzną, stanowiącą pochwałę „cnoty egoizmu”. Z książki wynikało, że każdy powinien dbać przede wszystkim o siebie.
 Rand nie była jedyną osobą patrzącą bardziej przychylnym okiem na egoizm. Podobnie jak w teoria wymiany społecznej, koncepcja egoistyczna zakłada, że wspieranie innych jest motywowane interesem pomagającego. Dajemy tylko po to, by dostać coś w zamian. Niektóre nagrody płyną z zewnątrz, na przykład pochwała lub niesława, inne zaś pochodzą z wewnątrz, choćby tłumienie negatywnych uczuć, takich jak poczucie winy.
 Motywacja miłością wewnętrzną
 W 1991 roku Daniel Batson ruszył na ratunek naszej bezinteresownej dobroci i opracował teorię zakładającą, że każdy człowiek posiada naturalną empatię względem innych ludzi, zwłaszcza tych, z którymi coś go łączy.
  Empatyzuję z Twoją sympatią
 Niektórzy ludzie mylą empatię z sympatią. Empatia zakłada dużo bardziej osobiste pojmowanie czyjegoś cierpienia, podczas gdy sympatia jest dalsza i bezosobowa. Przypomina to różnicę pomiędzy wyobrażaniem sobie, jak czulibyśmy się na miejscu innej osoby (empatia) a poczuciem żalu względem niej (sympatia).
 Martin Hoffman, psycholog i emerytowany profesor z University of New York, odkrył, że nawet niemowlęta posiadają zdolność „odczuwania za innych” — zaczynają płakać, gdy słyszą inne
 
  płaczące maluchy. Czy robią to dlatego, że od tego dźwięku bolą je uszy? Nie, po prostu współodczuwają ból tamtych dzieci. Wielu z nas czuje zdenerwowanie na widok nieszczęścia innej osoby. Taka empatia może zachęcać nas do pomocy.
 Jak często pomagasz ludziom stojącym przy ulicy z tabliczkami: „Nie mogę znaleźć pracy, proszę o wsparcie”? Czy czujesz za nich pewną odpowiedzialność? Oni mają nadzieję, że tak. Inną popularną zasadą jest norma społecznej odpowiedzialności, zgodnie z którą ludzie powinni pomagać potrzebującym. Jednak w 1980 roku Bernard Weiner z uniwersytetu w Los Angeles odkrył, że stosujemy się do tej reguły wyłącznie wtedy, gdy osoba, która oczekuje wsparcia, nie znalazła się w trudnej sytuacji na skutek własnej winy czy zaniedbania. Kiedy sądzimy, że ktoś „sam jest sobie winien”, norma społecznej odpowiedzialności zdaje się nie działać.
 Czy sądzisz, że człowiek proszący na ulicy o wsparcie znalazł się tam z własnej winy? Musisz go o to zapytać, ponieważ inaczej nie da się tego sprawdzić. W przeciwnym razie być może oszukasz własne poczucie odpowiedzialności.
 W 1976 roku Richard Dawkins napisał książkę Samolubny gen, w której zaproponował tezę, że ludzie są altruistyczni, ponieważ wynika to z ich genów. Koncepcja ochrony krewniaczej zakłada, iż geny warunkują bardziej altruistyczne postawy względem rodziny i krewnych, co zwiększa prawdopodobieństwo przetrwania danego zestawu genów. Zgodnie z tym twierdzeniem ludzie są mniej skłonni pomagać obcym. Niby dlaczego mieliby to robić? Oni mają inne geny.
 Im więcej ma się z kimś wspólnych genów, tym częściej się mu pomaga. To wszystko. Nie ma w tym nic zaskakującego.
 Kiedy pomagamy?
  
  Jednym z najbardziej znaczących odkryć w badaniach nad altruizmem jest zasada głosząca, że ludzie są bardziej skłonni do pomocy, gdy przebywają sami, a mniej, kiedy znajdują się wśród innych. Brzmi to dość dziwnie, prawda? Wydawać by się mogło, że niechęć do bycia uznanym za osobę chłodną i obojętną powinna popychać nas do pomocy właśnie w obecności innych ludzi.
 Badania pokazują jednak, że jest odwrotnie. Gdy znajdujemy się w tłumie, rzadziej zauważamy, że inni potrzebują pomocy. Na przykład Nowy Jork jest wiecznie zatłoczonym miastem. W efekcie ludzie nie są w stanie zwracać uwagi na wszystko i wszystkich w swoim otoczeniu. W takich warunkach łatwiej wtopić się w tłum.
 Co dziwne, kiedy znajdujemy się wśród innych, trudniej nam zinterpretować czyjeś zachowanie jako apel o udzielenie mu wsparcia. Wskazówek pomagających nam w podjęciu działania szukamy w postępowaniu pozostałych. A więc jeżeli nie wykazują oni chęci udzielenia wsparcia, my na ogół również jej nie odczuwamy. W niejednoznacznych sytuacjach nasza interpretacja przeprowadzona w obecności innych najczęściej sprowadza się do wniosku, że pomoc nie jest konieczna. Dzieje się tak zwłaszcza wtedy, gdy znajdujemy się wśród obcych ludzi.
 Ostatnim problemem związanym z udzielaniem pomocy w obecności innych ludzi jest rozproszenie odpowiedzialności. Zawsze bowiem wydaje nam się, że ktoś nas wyręczy i sam pospieszy na ratunek. Jeżeli w pobliżu nie ma nikogo innego, jedynie my możemy pomóc. Kiedy jednak obok nas znajdują się inni ludzie, możemy założyć, że oni to zrobią. Skąd bierze się przeświadczenie, iż inni udzielą pomocy? Cóż, w takiej sytuacji zwykle nikt tego nie robi.
 To właśnie odkryli dwaj psychologowie: Latane i Darley. Przeprowadzili w 1968 roku doświadczenie, w którym pomocnik badaczy udawał, że dostaje ataku padaczki w miejscu publicznym. Osoby uważające, że są jedynym świadkiem tego zdarzenia, informowały pogotowie szybciej niż ludzie sądzący, iż widzieli to również inni.
 
  Grupy mają jednak swoje dobre strony. Badania pozwoliły wykazać, że kiedy jedna osoba podejmie działanie, pozostałe dość szybko się do niej przyłączają. Inicjatorzy służą więc jako modele prospołeczne i silnie wpływają na zachowania altruistyczne innych. Problem polega na tym, że ktoś musi wykonać pierwszy krok. Dopóki to nie nastąpi, będzie działać negatywny efekt gapia, polegający na tym, że jeżeli wokół nas znajduje się wielu obserwatorów, sami również śledzimy wydarzenie, ale nie podejmujemy działania. Dlatego też należy ruszyć się i wykonać pierwszy krok. Ktoś musi to zrobić.
 Kto daje i otrzymuje pomoc?
 Czasami mam ochotę wspierać innych, a czasami nie. Bywa, że wolę oglądać telewizję, zamiast pomóc znajomemu wnieść do domu nową kanapę. Inni wydają się jednak zawsze uzyskiwać wsparcie. Czyżby zatem niektórzy ludzie byli bardziej pomocni (albo lepiej przyciągali pomoc) niż inni?
 A co z uczuciami? Zawsze zastanawiałem się, skąd pochodzi tradycja częstowania przyjaciół cygarami po narodzinach dziecka. Co prawda nadal nie udało mi się tego dowiedzieć, ale prawdą jest, że szczęśliwi ludzie są bardziej skłonni do wsparcia (szczęśliwy ojciec rozdający cygara). Czy to oznacza, że smutne osoby w ogóle nie pomagają innym? Niekoniecznie — wszystko zależy od tego, jak tacy ludzie traktują wsparcie. Jeżeli smutna osoba nie jest zbyt skupiona na sobie, akt altruizmu przyniesie jej wiele satysfakcji. Dobre samopoczucie prowadzi do dobrych uczynków! Złe również! Brzmi to świetnie, zwłaszcza kiedy miewam złe dni.
 Osoby pobożne często są postrzegane jako szczególnie chętne do pomocy. Wiele akcji charytatywnych prowadzą organizacje religijne. Ale czy tacy ludzie na pewno są bardziej skłonni do pomocy? Osoby mówiące, że religia odgrywa w ich życiu bardzo ważną rolę, przeznaczają 2,5 razy więcej pieniędzy na akcje charytatywne niż jednostki nieprzykładające większej wagi do wyznania. Wynik jest więc oczywisty — przynajmniej jedno badanie wykazuje, że pobożni ludzie są hojniejsi.
 
  W 1986 roku badacze Eagly i Crowley odkryli, że kobiety uzyskują pomoc częściej niż mężczyźni, zaś atrakcyjne panie wspieramy chętniej niż nieatrakcyjne. Sądzę więc, że brzydcy faceci mają poważny problem. Na szczęście podobieństwo do osoby potrzebującej pomocy też odgrywa pewną rolę. Im bardziej ktoś jest do nas podobny fizycznie lub pod względem ubioru, tym mocniej jesteśmy skłonni go wesprzeć. Tak więc jeżeli brzydki mężczyzna znajdzie innego brzydkiego mężczyznę, który będzie w stanie mu pomóc, wszystko będzie w porządku.
 Kiedy wejdziesz między wrony, musisz krakać... albo nie
 Lotniska, zwłaszcza międzynarodowe, są moim zdaniem naprawdę niezwykłymi miejscami. Można tam bowiem spotkać ludzi ogromnie zróżnicowanych pod względem koloru skóry, wzrostu, budowy ciała, kultury i pochodzenia. Może to jednak skutkować brakiem tolerancji. Wszędzie bowiem, gdzie spotykają się ludzie różniący się pod jakimś względem, niekiedy pojawia się dyskryminacja.
 W niniejszej sekcji przedstawię koncepcję uprzedzeń, stereotypów i dyskryminacji, a także opiszę możliwości reagowania na tego rodzaju mechanizmy społeczne.
 Czym są izmy?
 Uprzedzenia to nastawienie polegające na negatywnej ocenie i braku szacunku wobec ludzi należących do pewnej grupy. Niektórzy policjanci w USA bywają oskarżani o „profilowanie rasowe”, czyli zakładanie z góry, że dana osoba mogła być uwikłana w przestępstwo, tylko na podstawie jej pochodzenia etnicznego.
 Bardzo dobry przykład takiego postępowania stanowi sytuacja po wydarzeniach z 11 września 2001 roku. W wyniku ataku terrorystycznego funkcjonariusze ochrony lotnisk mogli wykazywać
 
  skłonność do zatrzymywania i dokładniejszego kontrolowania pasażerów pochodzenia bliskowschodniego. Jeżeli to prawda, to faktycznie dochodziło wówczas do profilowania rasowego.
 Według Lynne Jackson uprzedzenie jest po części oparte na stereotypach, czyli przekonaniu, że większość członków danej grupy posiada pewne charakterystyczne cechy bądź przejawia określone zachowania. Biali nie potrafią tańczyć disco ani grać w koszykówkę. Arabowie to terroryści. Azjaci kiepsko prowadzą samochody. Takie stwierdzenia są obraźliwe, prawda? Nic dziwnego, negatywna opinia o jakiejś osobie, jeśli opiera się wyłącznie na ogólnym przekonaniu, oznacza kompletny brak szacunku.
 Co więcej, ludzie często widzą to, co chcą zobaczyć. Kiedy członek stereotypowo traktowanej grupy zachowuje się zgodnie ze schematem, powoduje to tylko wzmocnienie przekonania, że przyklejenie wspomnianej „łatki” było uzasadnione. Osoby postępujące niezgodnie z odgórnymi założeniami często nie są w ogóle zauważane.
 Oto kilka popularnych rodzajów uprzedzeń:
 • rasizm — skupia się na pochodzeniu etnicznym;
 • seksizm — opiera się na płci;
 • ageizm — koncentruje się na wieku;
 • nacjonalizm — dotyczy narodowości innych osób;
 • mentalizm — odnosi się do sprawności intelektualnej lub choroby psychicznej.
 Do innych form dyskryminacji zaliczamy nietolerancję religijną (uprzedzenie ze względu na wyznanie innych) oraz homofobię (lęk przed osobami o orientacji homoseksualnej).
 A co z psychologofobią, czyli lękiem przed tym, że spotkana osoba jest psychologiem, połączona z przekonaniem, iż wszyscy specjaliści w tej dziedzinie są szaleni, mają brody (w przypadku mężczyzn) oraz
 
  lubią udzielać porad na przyjęciach? No dobrze, przyznaję się, to już mój własny wymysł (niemniej zgoliłem brodę, na wszelki wypadek). Z drugiej strony psychologowie często cieszą się nie najlepszą reputacją.
 Stereotypy i związane z nimi poglądy mogą być świadome lub nieświadome. Skąd jednak bierze się schematyczne myślenie i czym są spowodowane uprzedzenia? Z punktu widzenia teorii społecznego uczenia się można je nabyć, podobnie jak każdą inną wiedzę. Źródłami stereotypów najczęściej są rodzice, otoczenie, rówieśnicy i kultura.
 Niektórzy teoretycy uważają, że uprzedzenie jest wynikiem ewolucji, a proces, na którym się ono opiera, stanowi naturalny element ludzkiego myślenia. Pozwala on odróżnić „swoich” od „obcych”, mogących stanowić zagrożenie lub konkurencję w dostępie do zasobów.
 Inni z kolei sądzą, że uprzedzenie to wynik poznawczej oceny wynikającej z tendencji do „dzielenia” informacji, dzięki czemu możliwe jest przetwarzanie dużej ilości danych. Stereotyp stanowi w takiej sytuacji swego rodzaju skrót myślowy. Badania wykazały, że ludzie zmęczeni, rozkojarzeni bądź słabo zmotywowani częściej myślą schematycznie. Lynne Jackson opisuje to jako „lenistwo umysłowe”, pojawiające się w chwili, gdy nie posiadamy zasobów niezbędnych do szczegółowego przetwarzania dostępnych informacji.
 Zrozumieć dyskryminację
 Ludzki umysł miewa tendencję do grupowania ludzi, co może przybierać formę dyskryminacji. Co gorsza, ten proces często jest niezauważalny. Uprzedzenie może zaś prowadzić do dyskryminacji, a więc odmiennego traktowania danej osoby lub grupy wyłącznie na podstawie jej przynależności do jakiegoś grona. Niechęć, choć w niektórych sytuacjach bywa naturalna, często staje się udziałem
 
  społeczności posiadających władzę lub przewagę jakiegoś rodzaju wobec jednostek stojących niżej w hierarchii.
 Istnieją dwa podstawowe rodzaje dyskryminacji:
 • Interpersonalna. Indywidualne akty dyskryminacji, takie jak niechęć do wybierania niskiego gracza do gry w koszykówkę (bez wiedzy na temat jego faktycznych umiejętności).
 • Instytucjonalna. Zasady, procedury, prawa i zasady. Przykładem może być wymaganie nowych form identyfikacji podczas wyborów i w efekcie uniemożliwienie głosowania osobom starszym lub systematyczne nadawanie przez władze większej liczby przywilejów jednej z grup w ramach jakiejś społeczności.
 Nawiązywanie kontaktu
 Wspomniane wyżej automatyczne skłonności do uprzedzeń na szczęście mogą być modyfikowane za pomocą mechanizmu kontaktu, badanego przez psychologa Gordona Allporta. Kontakt pojawia się w sytuacji, w której zróżnicowana grupa próbuje wspólnie osiągnąć dany cel. Pozwala to wzmocnić pozytywne nastawienie do innych członków społeczności i złagodzić negatywne postawy. Nie oznacza to jednak, że jeżeli masz jakichś uprzedzonych znajomych, powinieneś zaprosić ich na wielką imprezę i za wszelką cenę starać się z nimi dogadać. Każde takie przedsięwzięcie należy dobrze zaplanować, aby możliwe było przestrzeganie zasad równości, współpracy i bezpieczeństwa.
 Psychologowie Pettigrew i Tropp przeanalizowali setki badań i zaproponowali kluczowe składniki skutecznego spotkania „kontaktowego”:
 • ograniczenie lęku poprzez kontakt z innymi bez obaw o własne bezpieczeństwo;
 
  • zwiększenie empatii wynikające z uzyskania informacji o innych;
 • poszerzona wiedza o innych osłabia stereotypy.
 Każdy może także osłabić swoje stereotypowe nastawienie i uprzedzenia dzięki znajomościom i przyjaźniom z osobami należącymi do innych grup. Dobre relacje z takimi ludźmi pozwalają budować zaufanie, co z kolei eliminuje niechęć.
 Załóżmy, że Twój najlepszy przyjaciel z dzieciństwa ma kolegów należących do grupy, wobec której jesteś uprzedzony. Istnieje duża szansa, że zredukujesz przynajmniej część tej niechęci, jeśli zobaczysz, jak dobrze ta bliska Ci osoba porozumiewa się ze swoim znajomym.
 Co więcej, badania sugerują, że jasne i właściwie wyrażone zasady przeciwdziałania uprzedzeniom mogą mieć bardzo duże znaczenie. Często bowiem bywa tak, że osobista niechęć to efekt nacisku z zewnątrz i konformistycznego przyjęcia poglądów innych osób z otoczenia. Z drugiej strony taki nacisk może również skutecznie pozbawić uprzedzeń.
 
  Rozdział 12.
 Dorastanie z psychologią
 W tym rozdziale:
 • Ruszymy w drogę.
 • Będziemy odkrywać i zdobywać umiejętności.
 • Przeprowadzimy eksperymenty.
 • Będziemy budować i łączyć.
 • Postarzejemy się.
 Czy zastanawiało Cię kiedyś, jak to jest być dzieckiem psychologa? A dzieckiem dwójki psychologów? Czy byłoby to dobre, czy złe? Czy zwykła rozmowa przy stole wyglądałaby jak ta poniżej?
 Rodzic: Jak ci minął dzień? Dziecko: Dobrze.
 Rodzic: Dobrze? Dziwne, tak nie wygląda człowiek, któremu wszystko dobrze się układa. Powiedz, kochanie, co się stało?
 Dziecko: Znowu pobiłem się z tym głupim osiłkiem. To znaczy nie pobiliśmy się, tylko on wyrzucił do śmieci moje drugie śniadanie.
 Rodzic: I jak się wtedy czułeś? Sfrustrowany? Zły? Jaką rolę odegrałeś w tej sytuacji?
 Dziecko: Wiesz co? Chociaż raz chciałbym, żebyś coś zrobił albo jakoś mi pomógł. Może nauczyłbyś mnie bronić się przed
   
  takimi ludźmi? Mam dość terapii przy obiedzie. Idę do swojego pokoju.
 Rodzic: Cóż, chyba dałem plamę. I jak się z tym czuję?
 Nie wiem, czy bycie dzieckiem psychologa jest dobre, czy złe. Niektórzy sądzą, że wszystkie działania młodego człowieka są w takiej sytuacji zbyt dogłębnie analizowane. W pewnym sensie nie jest to uczciwe. Czy gdyby rodzic był pediatrą, powinien zostawiać całą wiedzę medyczną w pracy i nie leczyć swojego dziecka, gdy to zachoruje? Oczywiście, że nie. Trzeba tylko pamiętać, że ze wszystkim można przesadzić.
 Jednym z największych działów psychologii jest psychologia rozwojowa. Chociaż większość ludzi kojarzy ten termin wyłącznie z dziećmi, omawiana dziedzina zajmuje się również dorosłymi. Takie podejście nosi nazwę psychologii life-span i obejmuje całe życie człowieka, od poczęcia do śmierci.
 Niektóre obszary psychologii rozwojowej zostały opisane już wcześniej. Na przykład kształtowanie się osobowości przedstawiłem w rozdziale 11., zaś samorozwój i budowanie relacji — w rozdziale 10. Dlatego teraz skoncentruję się na rozwoju fizycznym, motorycznym, poznawczym oraz społecznym.
 Od poczęcia do narodzin
 Proces rozwoju psychologicznego rozpoczyna się z chwilą poczęcia. Procesy genetyczne, odgrywające bardzo istotną rolę w kształtowaniu zachowania, „startują” w momencie połączenia komórki jajowej i plemnika. Wówczas powstaje kombinacja zwana genotypem, czyli genetyczna konfiguracja każdego z nas.
 W drodze złożonych działań, najlepiej zbadanych przez biologów i genetyków, geny wyrażają się poprzez fenotyp, stanowiący faktyczną manifestację kodu genetycznego. Na fenotyp mają wpływ dające się zaobserwować psychologiczne i biologiczne procesy
 
  kształtowane przez nasze otoczenie. Tak więc ktoś może posiadać geny predysponujące go do bycia wysokim i silnym, ale na skutek niedożywienia i braku ćwiczeń te cechy genotypu nie ujawnią się.
 W niniejszej sekcji opiszę przebieg ciąży i rozwoju płodowego.
 Kiedy X poznaje Y
 Komórki jajowe i plemniki są wyspecjalizowanymi komórkami, które zawierają połowę kodu genetycznego koniecznego do poczęcia nowego człowieka. Noszą one nazwę komórek rozrodczych, ponieważ służą do rozmnażania płciowego.
 Ludzie posiadają 46 chromosomów, przy czym 23 otrzymują od ojca i 23 od matki. Pozostałe komórki, niebiorące bezpośrednio udziału w reprodukcji, mają pełen zestaw 46 chromosomów. Wszystkie chromosomy określają cechy szczególne o charakterze tak biologicznym, jak i psychologicznym. Stanowią zatem coś w rodzaju genetycznych cegiełek, z których składa się nasza struktura komórkowa.
 Ostatnia, 23. para chromosomów to tzw. chromosomy płciowe, określające płeć dziecka i występujące w dwóch rodzajach: X i Y. Plemniki mogą zawierać chromosom X lub Y. Z kolei w komórce jajowej zawsze znajduje się X. Po połączeniu komórki jajowej i plemnika kombinacja chromosomów płciowych determinuje płeć dziecka.
 Chłopcy posiadają w 23. parze po jednym chromosomie X i Y (XY), zaś dziewczynki posiadają dwa chromosomy X (XX). Jako że matka daje wyłącznie chromosom X, zaś ojciec może dać X lub Y, decydującą rolę w ustaleniu płci ogrywa chromosom płciowy otrzymany od ojca.
 Rola genetyki w ludzkim zachowaniu była powodem trwającej kilkadziesiąt lat dyskusji, znanej jako problem natura kontra kultura. Zwolennicy natury wierzą, że postępowanie człowieka jest uwarunkowane genetycznie. Innymi słowy, biologia określa nasze
 
  przeznaczenie. Teoria wychowania głosi z kolei, że o psychologicznym charakterze człowieka decyduje przede wszystkim środowisko. Mniej więcej 25 lat temu dyskusja została po części zakończona odkryciem, że ważną rolę odgrywają zarówno czynniki biologiczne, jak i środowiskowe, przy czym ich wpływ jest niejednakowy w przypadku różnych procesów.
 Łączenie i dzielenie podczas jednej nocy
 Nasz rozwój biologiczny rozpoczyna się od aktu płciowego rodziców. Ponadto rusza wówczas rozwój psychologiczny. Zachowanie i procesy umysłowe są bowiem nierozerwalnie związane z biologią. Więcej informacji na temat wzajemnej zależności między psychologią a biologią można znaleźć w rozdziale 3.
 Proces rozwoju rozpoczyna się po odbyciu przez mężczyznę i kobietę stosunku płciowego.
 Faza zarodkowa (od zapłodnienia do 2. tygodnia po zapłodnieniu)
 1. Komórka jajowa łączy się z plemnikiem. Dochodzi do połączenia dwóch zestawów 23 chromosomów.
 Proces ten nosi nazwę zapłodnienia i dochodzi do niego w jajowodach.
 2. Po okresie 24 – 30 godzin jednokomórkowa zygota (zapłodniona komórka jajowa) zaczyna się dzielić.
 Ten proces również zachodzi w jajowodzie. W wyniku mitozy każdy chromosom tworzy własną kopię i przyczynia się do powstania dodatkowej komórki. Wszystkie komórki zaczynają się dzielić i rozmnażać, powtarzając ów proces w całym okresie rozpoczynającego się w tym momencie rozwoju płodowego.
 3. Po 3 – 4 dniach zapłodnione jajo wędruje do macicy.
 
  Po dotarciu komórki do macicy zachodzi proces zagnieżdżenia, podczas którego zapłodniona komórka jajowa przywiera do ścianki macicy i łączy się z jej wyściółką.
 4. Rozpoczyna się faza embrionalna.
 Ten okres następuje po trwającej około 14 dni fazie przedembrionalnej, zwanej też zarodkową. Faza embrionalna trwa do zakończenia 8. tygodnia po zapłodnieniu.
 Faza embrionalna (od 3. do 8. tygodnia)
 5. Komórki dzielą się.
 Dziecko zaczyna przypominać istotę ludzką. Pojawiają się zaczątki układu nerwowego oraz innych systemów.
 Faza płodowa (od 9. tygodnia do narodzin)
 6. Rusza faza płodowa, która trwa aż do chwili narodzin.
 Rozpoczyna ona 3. miesiąc ciąży i stanowi bardzo delikatny okres rozwoju. Problemy psychologiczne są bowiem czasami spowodowane nieprawidłowym rozwojem mózgu i układu nerwowego w fazie płodowej. Upośledzenie umysłowe, kłopoty z nauką i inne zaburzenia poznawcze mogą być wywołane kłopotami pojawiającymi w tej fazie rozwoju.
 Niezwykle istotne jest to, aby ciężarne kobiety odpowiednio się odżywiały, nie chorowały i unikały alkoholu, tytoniu oraz narkotyków. Chociaż nawet zdrowy tryb życia nie daje gwarancji uniknięcia problemów, to jednak wydatnie zwiększa szanse na urodzenie zdrowego dziecka.
 Poszczególne fazy rozwoju biologicznego zostały przedstawione w tabeli 12.1.
 Tabela 12.1. Rozwój płodowy
 Faza zarodkowa (0 – 2 tygodnie)
      
  Worek owodniowy
 Embrion
 Faza embrionalna (3 – 8 tygodni)
 Wyrostki (ręce i nogi)
 Oczy i uszy
 Palce u rąk i nóg
 Faza płodowa (od 9. tygodnia do urodzenia) Układy wewnętrzne zaczynają funkcjonować Czerwone krwinki
 Płód jest bardzo aktywny
 Łożysko Pępowina
 Bicie serca Układ nerwowy Rdzeń kręgowy
 Narządy płciowe Białe krwinki
 Płód śpi jak niemowlę
                     Od pieluszek do śliniaczka
 Minęło zatem 36 tygodni i kobieta urodziła śliczne, zdrowe dziecko. Okres niemowlęctwa jest bardzo interesujący. Na tym etapie rozwój fizyczny i psychologiczny przebiega z niespotykaną wcześniej i później intensywnością. W jednej chwili dziecko może spać, by w następnej bawić się z nami w ciuciubabkę.
 W tej sekcji opiszę wczesną fazę rozwoju człowieka, na którą składa się rozwój motoryczny i poznawczy, a także rozwój języka.
 Instynkt przetrwania
 Przez niemalże 9 miesięcy dziecko w fazie płodowej życia jest całkowicie uzależnione od matki. Nie kończy się to jednak po narodzeniu. Choć wszystkie narządy malca funkcjonują już całkowicie samodzielnie, utrzymanie ich w dobrym stanie wymaga ciągłej uwagi rodzica lub innego opiekuna. Czasami obowiązek opieki może przerosnąć matkę czy ojca, ale dzieci na szczęście
 
  rodzą się z całkiem sporym wachlarzem umiejętności umożliwiających im przetrwanie.
 Prawdę mówiąc, wszystkie podstawowe zdolności konieczne do przeżycia są wrodzone. Kiedy zaś mówię: podstawowe, mam na myśli rzeczy najbardziej elementarne, takie jak oddychanie, ssanie, przełykanie i wydalanie. Dzieci muszą oddychać, by zdobywać tlen. Muszą przełykać i ssać, by się odżywiać. Muszą także wydalać, aby oczyszczać organizm. Co bardziej nerwowi rodzice mogą więc spać spokojnie. Dziecka nie trzeba uczyć ssania piersi lub smoczka na butelce. Jest to proces naturalny i automatyczny, wynikający z odruchów.
 Powyższe umiejętności stanowią część szerszego zestawu wrodzonych zdolności, które pomagają niemowlętom przetrwać. Niżej przedstawię jeszcze kilka:
 • odruch przytulania — odwracanie głowy po dotknięciu policzka połączone z próbą ssania;
 • odruch Moro (wzbudzenia) — wyciąganie rączek i nóżek połączone z płaczem w reakcji na hałas lub uczucie spadania;
 • odruch chwytny — chwytanie przedmiotów, takich jak kciuk innej osoby.
 Zasady ruchu dziecięcego
 Jednym z najbardziej oczekiwanych przez rodziców przejawów rozwoju dziecka jest rozwój motoryczny. Opiekunowie wprost nie mogą doczekać się chwil, w których malec przejawia coraz większe zdolności ruchowe. Noworodki w niewielkim stopniu utrzymują kontrolę nad swoimi kończynami oraz głową. Skoordynowanie wszystkich ruchów przez centralny (mózg i rdzeń kręgowy) i peryferyczny układ nerwowy (nerwy nieskładające się na mózg i rdzeń kręgowy) wymaga czasu.
 
  Proces uzyskiwania kontroli nad własnym ciałem rozpoczyna się od opanowania ruchów głowy, a następnie kończyn i tułowia, do czego dochodzi zwykle około 6. miesiąca życia. Później, tj. między 8. a 12. miesiącem, uaktywnia się kontrola ruchów precyzyjnych, takich jak chwytanie przedmiotów dwoma palcami (około 9 miesiąca). Fazy rozwoju ruchowego przedstawiono w tabeli 12.2.
 Tabela 12.2. Rozwój ruchowy u małych dzieci
  Wiek w miesiącach
   Przejawiane zdolności
  1 – 3
 Podnoszenie głowy i siadanie z podparciem
  4 –8
   Utrzymywanie głowy prosto i balansowanie nią; rozglądanie się; chwytanie za pomocą kciuka; siadanie bez podparcia na krótki czas
   8 – 12
  Koordynowanie ruchów ręką; kontrola tułowia i siadanie bez podparcia; raczkowanie; początki preferowania ręki dominującej; siadanie z pozycji stojącej, chwytając się przedmiotu; chodzenie z pomocą dorosłego; robienie małych kroków
  14 18
 Samodzielne, swobodne wstawanie i siadanie Bieganie, przewracanie się i tarzanie
      Odkrywanie prawdy o pełnym rozwoju
 Tabela 12.2 nie zawiera pełnej listy zdolności motorycznych nabywanych w dzieciństwie. Więcej informacji na temat tych umiejętności oraz innych kwestii związanych z rozwojem, a nakreślonych przeze mnie w tym rozdziale, można znaleźć w książce: T. Berry Brazelton, Touchpoints: Your Child’s Emotional and Behavioral Development (Perseus Press). Autor, ceniony pediatra, prezentuje w swej publikacji wiele interesujących idei oraz obserwacji na temat początkowego okresu życia dziecka.
 W miarę jak dzieci wyrastają z okresu niemowlęctwa i zaczynają chodzić, ich zachowania ruchowe stają się coraz bardziej złożone. Malec może już biegać, kopać, jeździć na rowerku i wykonywać wiele innych skomplikowanych czynności. Precyzyjne zdolności
 
  ruchowe, czyli zwiększona umiejętność posługiwania się palcami i dłońmi, rozwija się poprzez manipulowanie małymi obiektami, takimi jak kubki, kredki oraz niewielkie zabawki.
  Przemyślenia
 Teoria rozwoju poznawczego opiera się na badaniu rozwoju oraz dojrzewania procesów myślenia. Szwajcarski psycholog Jean Piaget jest uznawany za ojca i mistrza tej koncepcji. Stworzył ją, obserwując rozwój własnych dzieci. Analizował ich specyficzne zachowania i tworzył teorie dotyczące myśli pojawiających się w małych główkach. Sądzę, że bycie dzieckiem psychologa może być dość przerażające.
 Piageta określa się też mianem mentalisty, ponieważ jego teoria zakłada, iż nasze zachowanie w dużej mierze opiera się na tym, w jaki sposób myślimy o otaczającym nas świecie. Badacz podkreślał rolę myślenia, przeciwstawiając je wiedzy nabytej. Słownik zawiera bardzo dużo informacji, ale czy potrafi wskazać, ile wynosi 2 plus 2? Piaget definiował inteligencję jako zbiór umiejętności pomagających organizmowi zaadaptować się do zmiennych warunków zewnętrznych. Uważał również, że jest ona związana z poszukiwaniem równowagi poznawczej, czyli harmonii pomiędzy otoczeniem a procesami myślowymi jednostki. Cały czas stykamy się z nowymi sytuacjami i otrzymujemy kolejne bodźce z otoczenia. Doświadczenia te zmieniają umysł, wytrącając go ze stanu równowagi. Myślenie jest zaś procesem, który przywraca tę harmonię.
 Prężenie muskułów
 Kiedy dzieci polegają już na odruchach oraz coraz lepiej kontrolują ruchy mięśni, ich mózgi rozwijają się w niezwykłym tempie. Ten proces rozpoczyna się właściwie jeszcze na etapie płodowym i trwa przez cały okres dzieciństwa i adolescencji. Jako pierwsze rozwijają się przede wszystkim ośrodki ruchowe mózgu. W innym wypadku
 
  dziecko nie byłoby w stanie się poruszać ani uzyskać kontroli nad swoim ciałem.
 Następną szybko rozwijającą się częścią jest rejon somatosensoryczny, odpowiedzialny za czucie i percepcję (zawierający obszary odpowiedzialne za zmysły wzroku, słuchu, węchu, smaku i bólu). Dzieci rodzą się z dobrze rozwiniętym słuchem. Na przykład potrafią odróżniać głos matki od głosów obcych osób, co może być wynikiem zaznajomienia z jej głosem w okresie ciąży. Równie dobrze rozwinięte są zmysły smaku i zapachu. Zdolność widzenia jest nieco słabsza w chwili narodzin. Następnie powoli się poprawia.
 Ujmowanie czasu w schemat
 Szwajcarski psycholog Jean Piaget stwierdził, że dzieci korzystają z tzw. schematów, stanowiących dla nich coś w rodzaju mapy lub wzorca. Są to tryby myślenia, które mają na celu reprezentację, organizację oraz integrację doświadczenia i stanowią podstawowe sposoby pojmowania świata. Zamiast więc biernie obserwować świat, dzieci aktywnie tworzą pewien rodzaj umysłowego wyobrażenia rzeczywistości. Istnieją trzy podstawowe rodzaje schematów:
 • Sensomotoryczne. Te zorganizowane wzorce myślenia kształtują się w wyniku bezpośredniej interakcji z przedmiotami znajdującymi się w bezpośrednim otoczeniu dziecka i poprzez manipulowanie nimi.
 Na przykład kiedy roczny malec zrzuca zawartość talerza na podłogę, nie ma na celu zdenerwowania rodziców. Według Piageta stara się w ten sposób rozwinąć schemat sensomotoryczny łączący przyczynę i skutek: „Zrzucam jedzenie. Wtedy mama i tata robią się czerwoni. To zabawne!”.
 • Symboliczne. Rozwój tych schematów pozwala dziecku na symboliczne reprezentowanie poznanych wcześniej schematów
 
  sensomotorycznych, dzięki czemu jest ono w stanie myśleć o przedmiotach, z którymi nie styka się bezpośrednio.
 • Operacyjne. Te wewnętrzne działania umysłowe opierają się na manipulowaniu symboliczną reprezentacją obiektów. Schematy operacyjne wiążą się ze zdolnością do myślenia abstrakcyjnego i radzenia sobie z problemami bez konieczności podejmowania fizycznych prób osiągnięcia rozwiązania. Tak więc zamiast rzucać się pod samochód, aby sprawdzić, czy to boli, dziecko jest w stanie wyobrazić sobie, jak skacze pod samochód, i ocenić, czy mogłoby to boleć.
 Rozwój trzech opisanych wyżej rodzajów schematów rozpoczyna się od konkretnych interakcji ze światem, a następnie przechodzi do bardziej symbolicznych i abstrakcyjnych procesów poznawczych. Jest to też podstawowe założenie Piageta: wszyscy zaczynamy od konkretnych rzeczy, a następnie stopniowo podążamy w kierunku abstrakcji. Sądzę, że z tego powodu kiepsko mi szło w szkółce niedzielnej. Nigdy nie mogłem zrozumieć, jak to się dzieje, że niebo jest w stanie utrzymać się na tak delikatnych chmurach i nie spadło na ziemię. W sumie nie pojmuję tego do dzisiaj.
 Rodzimy się ze znajomością dwóch procesów pomagających nam w dalszym rozwoju umiejętności myślenia. Są to:
 Organizacja. Zakłada łączenie już ukształtowanych schematów z nowymi, bardziej złożonymi. Przypomina to ustawiczną zmianę sposobu postrzegania rzeczywistości, aby tworzony przez nas obraz otoczenia był jak najpełniejszy.
 Adaptacja. Proces zmiany naszego sposobu myślenia w taki sposób, by odpowiadał wymogom otoczenia. Na adaptację składają się dwa procesy:
 • Asymilacja. Małe dzieci korzystają z niej cały czas. Kiedy Jasio nazywa konia „pieskiem”, dokonuje asymilacji. Dzieci starają się bowiem zrozumieć nowe
  
  elementy otoczenia, opierając się na tym, co już wiedzą, i stosując tę wiedzę do nowych sytuacji. Przypomina to nieco próbę dopasowania wszystkiego do tego samego szablonu. Jeżeli dziecko zna tylko jedno zwierzę posiadające cztery nogi i ogon, wówczas nawet koń jest dla niego „pieskiem”.
 • Akomodacja. Jest to w pewnym sensie przeciwieństwo asymilacji. W tym przypadku istniejące schematy zmieniają się, tak aby pasować do nowo przyswojonej informacji. Dziecko może podzielić kategorię na podkategorie (na przykład „pieski” na „duże pieski” i „małe pieski”) albo stworzyć nową (na przykład obok „piesków” pojawią się „koniki”). Rozwój poznawczy jest zatem ciągłym wykorzystywaniem swojej wiedzy o świecie (asymilacji) oraz akomodacją pozyskanych wiadomości. Oba elementy tworzą wspólnie proces adaptacji pozwalający na utrzymanie równowagi poznawczej pomiędzy myśleniem i otoczeniem.
 Uruchamianie systemu sensomotorycznego
 Etap sensomotoryczny stanowi pierwszą fazę rozwoju poznawczego i trwa od urodzenia do 2. roku życia. W tym okresie zdolności dziecka do rozwiązywania problemów wykraczają poza zwykłe odruchy. Niemowlęta rozszerzają zachowania odruchowe na nowe elementy otoczenia. Małe dziecko może na przykład ssać zabawkę, a nie tylko pierś lub smoczek. Czasami nauczenie malca ssania smoczka wymaga kilku prób, zanim skutecznie uda mu się przenieść wrodzoną zdolność ssania na nowy przedmiot.
 Niemal całkowitym przypadkiem dzieci odkrywają również to, że same mają wpływ na swoje otoczenie. Stopniowo wykorzystując takie doświadczenia, uczą się świadomych i skoordynowanych reakcji, najpierw na stosunkowo małą skalę. Ostatecznie dziecko
 
  wkracza w fazę prób i błędów. Zaczyna korzystać na różne sposoby z przedmiotów i analizować, co może z nimi zrobić.
 W okresie sensomotorycznym pojawia się również zdolność do naśladowania ludzi. Dzieci często uśmiechają się, kiedy inni uśmiechają się do nich. Jedną z najpopularniejszych form naśladowania jest gaworzenie. Kiedy dziecko rozwinie zdolność imitacji, często gaworzy wspólnie z dorosłymi. Czyż nie jest to urocze?
 Ostatnia z ważnych zmian rozwojowych na tym etapie to zdolność zwana stałością obiektu. Jeżeli ukryjemy jakiś przedmiot przed wzrokiem dziecka nieposiadającego jeszcze tej umiejętności, szybko o nim zapomni. Jednak po opanowaniu zdolności stałości obiektów maluchy pamiętają, że przedmiot jest gdzieś tam, nawet jeżeli w danej chwili nie znajduje się w zasięgu wzroku, i starają się znaleźć ukrytą rzecz. Tak więc jeżeli chcesz coś ukryć przed dziećmi, zrób to, zanim rozwinie się u nich ta umiejętność.
 Uczenie się przy okazji
 Gdy bawię się z małymi dziećmi, często łapię się na tym, że zadaję im zagadki, starając się sprawdzić granice ich wiedzy. Czasami czytam malcowi książkę i proszę go o wskazanie opisywanych przedmiotów — pytam na przykład: „Gdzie jest piłka?”. Takie ćwiczenia są bardzo dobre dla małych dzieci, o ile się nie przesadzi, co niestety zdarza mi się dość często.
 Wielu rodziców stara się przekazać potomstwu podstawowe informacje, które mają posłużyć za podwaliny wiedzy szkolnej. Rozpoznawanie obiektów i tworzenie kategorii, takich jak kolory, kształty, zwierzęta, liczby i litery, to przykłady umiejętności, jakie musi posiąść każde dziecko. Choć pewien poziom zdolności do rozróżniania obiektów jest dostępny od urodzenia, umiejętność rozpoznawania przedmiotów pojawia się w okresie od 18. miesiąca życia do 2 lat. W tym czasie dzieci uwielbiają uczyć się opowiastek, piosenek i wyliczanek.
 
  Zabawa to bardzo ważna część doświadczenia malca. W wieku 2,5 roku większość dzieci jest w stanie przez dłuższy czas uczestniczyć zarówno w działaniach indywidualnych, jak i prowadzonych w grupie rówieśniczej. Wcześniej maluchy są w stanie brać udział wyłącznie w krótkich epizodach samodzielnej zabawy lub interaktywnej zabawy fizycznej (na przykład lepieniu z modeliny) wyłącznie z dorosłymi lub starszymi dziećmi. Malcy w wieku przedszkolnym i nieco młodsi wykorzystują „naturalne zabawki”, na przykład piasek, wodę czy glinę. Potrafią też wymyślać własne gry, choć jeszcze niezbyt dobrze radzą sobie z ustalaniem reguł.
 Niektórzy rodzice chcą nauczyć dziecko rozpoznawać i pisać litery, zanim pójdzie do przedszkola. Jednak dla większości maluchów w wieku przedszkolnym takie umiejętności są wciąż zbyt złożone, więc nie należy oczekiwać, że malcy w tym wieku będą w stanie je opanować. Zdolność do pisania liter pojawia się w okolicach 5. roku życia.
 Z drugiej strony małe dzieci wykazują pewne umiejętności rysowania. Większość dwu- i trzylatków potrafi bazgrać, a pod koniec 3. roku życia kreśli linie proste, pętle i łuki. Cztero- i pięciolatki rysują już obrazki odzwierciedlające rzeczywistość i tworzą proste schematy. Bez trudu potrafią też kolorować pola ograniczone liniami.
 Mówić to, co się myśli
 Wielu rodziców pamięta pierwsze słowa swoich dzieci. Wypowiedzenie przez nie pierwszego mama czy tata sprawia, że opiekunowie rozpływają się ze szczęścia. Słowo piłka nie wzbudza jednak podobnego entuzjazmu.
 Główna teoria psychologiczna dotycząca kształtowania umiejętności mówienia głosi, że posługiwanie się językiem jest zdolnością wrodzoną i stopniowo doskonaloną w miarę rozwoju mózgu. Oznacza to jednak, że dziecko rodzi się, nie tyle
   
  znając język, co posiadając naturalną umiejętność poznawania zasad posługiwania się mową używaną w jego społeczności. Rodzice mogą wspomóc malucha w procesie nauki języka, zapewniając mu ciekawe i stymulujące otoczenie, a także dzięki zachęcaniu pociechy do wyrażania własnych pragnień i potrzeb za pomocą słów.
 Dzieci nie potrafią od razu wygłaszać przemówień ani nawet posługiwać się zdaniami. Cóż, przynajmniej żaden z maluchów, które widziałem, nie wykazywał takich zdolności. Wszyscy wiemy, że dzieci nabywają umiejętność mówienia stopniowo. Doskonalą umiejętności językowe w miarę rozwoju się przez pierwsze dwa lub trzy lata życia. Poniżej przedstawiam osiągnięcia, które napawają rodziców dumą:
 • 0 – 4 miesiące. Dziecięca mowa zaczyna się od gaworzenia. Przez pierwsze kilka miesięcy maluchy wydają odgłosy powstałe w wyniki naturalnego ruchu ust (podczas karmienia, oddychania i ssania) oraz w czasie płaczu. Niskie „buczenie” może być dobrym przykładem takiego dźwięku.
 Dziecko zaczyna również eksperymentować z odgłosami podczas płaczu, co stanowi początek świadomego wykorzystywania głosu. Dźwięki te są wydawane spontanicznie oraz w czasie kontaktów z innymi. Dziecko może bowiem na przykład gaworzyć w odpowiedzi na mówienie matki. Takie kontakty często stanowią podstawę przyszłego rozwoju społecznego. Są to próby wzajemnego poznania stylu interakcji, podobnie jak gry i zabawy związane z wydawaniem dźwięków.
 • 5 – 8 miesięcy. Dzieci powoli rozwijają repertuar podstawowych dźwięków. Między 7. i 8. miesiącem zaczynają także wydawać odgłosy przypominające sylaby. W naszym języku pewne zgłoski wymawia się łatwiej niż inne. Na przykład ma bądź la są stosunkowo łatwe, ale od kilkumiesięcznego
 
  dziecka nie należy oczekiwać zdolności do prawidłowego wypowiadania takich głosek jak r czy dż. To stadium rozwoju mowy nosi nazwę głużenia.
 • 12 – 18 miesięcy. Dzieci zaczynają tworzyć pierwsze jednosylabowe wyrazy. Wcześnie wypowiadane samogłoski i spółgłoski łączą się w wyrazy, takie jak mama czy pa, pa. Proces ten postępuje przez następne kilka miesięcy, kiedy to dziecko uczy się nowych wyrazów, z których następnie tworzy kolejne słowa.
 • 18 miesięcy. Rozwój umiejętności mówienia nabiera tempa w chwili osiągnięcia przez dziecko 18. miesiąca życia. Korzystając ze zdolności do generalizacji, maluchy zaczynają wypowiadać zdania złożone z dwóch wyrazów (tzw. „mowa telegraficzna”), następnie dodają do nich trzecie słowo itd. Niedługo później rodzic odkrywa, że odpowiada na więcej pytań „dlaczego?”, niż był w stanie sobie wyobrazić.
 W tym okresie dzieci uczą się w tempie jednego słowa na dwie godziny. Zadziwiające! Sam kilka razy starałem się przyswoić hiszpański i w najlepszym razie byłem w stanie zapamiętać jedno słowo co dwa tygodnie. Smutne, wiem.
 Ten gwałtowny rozwój trwa do osiągnięcia przez dziecko mniej więcej 3. roku życia. W tym czasie zdolności językowe pozwalają odejść od korzystania z jednego słowa na określenie wielu rzeczy. Piłka nie jest już każdym kulistym obiektem, zaś piesek to nie każde czworonożne zwierzę.
 Większość dzieci osiąga dużą znajomość swojego języka (strukturę, zasady i sporą część słownika) przed ukończeniem 4. roku życia. Przedszkolaki znają zaś około 8000 słów i potrafią korzystać z języka w różnych sytuacjach społecznych. Umieją także zadawać pytania i tworzyć zaprzeczenia. W tym momencie można uznać, że dziecko dobrze opanowało podstawy języka i dalszy rozwój stanowi
 
  jedynie kwestię nauki oraz poznawania bardziej złożonych przypadków, opartych na poznanych wcześniej regułach.
 Życie społeczne motyli
 Najwcześniejszą nawiązywaną przez nas relacją jest związek z pierwszym opiekunem. Dziecko i rodzic często biorą wspólnie udział w zabawach opartych na widzeniu i dotykaniu. Maluchy nierzadko robią też miny na widok obcych. Relacja pomiędzy dzieckiem i opiekunem czasem jest porównywana do tańca, w którym każdy z tancerzy odczytuje wskazówki z ruchów partnera, dzięki czemu ich układ wydaje się niemalże odtwarzany z pamięci. Ten proces korzystania z informacji zwrotnej w celu nawiązania interakcji społecznej nosi nazwę interakcji wzajemnej. Opiekun musi czasami wykazywać się naprawdę wysokimi umiejętnościami, aby poprawnie zrozumieć wskazówki, jakie daje dziecko.
 Dobra więź pomiędzy maluchem a rodzicem nierzadko jest wynikiem tzw. dobroci przystosowania, czyli zgodności pomiędzy temperamentem a stylami zachowania dziecka i opiekuna. Rodzice często mówią, że ich pociechy odznaczają się różnymi temperamentami, na skutek czego zrozumienie wszystkich naraz bywa niekiedy prawdziwą sztuką. Niektóre maluchy mogą być bardzo otwarte i poszukujące kontaktu, inne z kolei są nieśmiałe, wymagają bardziej subtelnego podejścia. Osobiście uważam, że sztuka rodzicielstwa polega na umiejętności dopasowania się do temperamentu dziecka. Nierzadko stanowi to największą trudność w terapii maluchów.
 Gdy sfera społeczna malca obejmuje jego rodzeństwo, pomiędzy 7. i 9. miesiącem życia zaczynają pojawiać się oznaki lęku separacyjnego (lęku przed pozostawieniem przez głównego opiekuna). Od 16. do 24. miesiąca dzieci są w stanie kontaktować się z innymi maluchami bez większego udziału dorosłych. Pomiędzy 3. a 4. rokiem życia sfera społeczna malca rozszerza się. Wówczas niekiedy pojawiają się sprzeczki wywołane pewnymi ograniczeniami kontaktów z dziećmi. W tym wieku pociechy zaczynają także dzielić
 
  się z innymi i wspólne korzystać z różnych rzeczy, a także nawiązywać przyjaźnie oraz obdarzać sympatią wybranych rówieśników.
 Droga do szkoły
 Większość dzieci idzie do przedszkola, kiedy kończy 4 lata. Wydarzenie to staje się punktem zwrotnym w rozwoju malucha, ponieważ umiejętności poznawcze i społeczne oraz zdolność uczenia się nagle stają się bardzo ważne. Dzieci opuszczają też swoich rodziców oraz bezpieczne środowisko rodziny i ruszają do szkoły, gdzie będą stykać się ze znacznie bardziej skomplikowanym światem. Nabycie umiejętności szkolnych, takich jak pisanie, czytanie i liczenie, zaczyna pochłaniać coraz większą część czasu i energii.
 Mistrz kredki
 W przedszkolu dzieci rozwijają zdolności korzystania z narzędzi oraz przyborów do pisania. Niektóre z nich przed przyjściem do przedszkola nie zetknęły się nawet z takimi przedmiotami, jak nożyczki, klej czy farby. W trakcie nauki będą musiały nauczyć się pisania liter, własnego imienia i pewnej liczby prostych słów. Ponadto dzieci zaczynają przyswajać podstawy czytania, czyli rozpoznawanie liter i wymawianie ich. Kiedy pójdą do szkoły, umiejętności te rozwiną się w miarę pisania i czytania coraz dłuższych tekstów.
 Rozwijanie umiejętności matematycznych zaczyna się od prostego liczenia. W wieku 4 – 5 lat dziecko jest w stanie dokładnie wyliczać, czyli podawać dokładną liczbę przedstawionych mu przedmiotów. Kiedy więc położy się przed nim pięć jabłek, powinno umieć policzyć: „jeden, dwa, trzy...” aż do pięciu. W szkole dzieci uczą się dodawać i odejmować, a następnie przeprowadzać bardziej złożone operacje, takie jak mnożenie, dzielenie, a czasami także wykonywanie działań na ułamkach.
 
  Okres przedoperacyjny nie oznacza wizyty u chirurga
 Po sensomotorycznym etapie rozwoju poznawczego następuje okres przedoperacyjny, a po nim operacyjny. Myślenie staje się coraz bardziej złożone, w miarę jak dziecko wykorzystuje poznane wcześniej mechanizmy do rozwiązywania coraz to bardziej skomplikowanych problemów.
 Etap przedoperacyjny (od 2. do 7. roku życia) oznacza początek rozwoju myślenia symbolicznego. Dziecko nabywa zdolności wyobrażania sobie jednego przedmiotu za pośrednictwem innego, zwanego symbolem. Najlepszym przykładem są tu zabawy dziecięce, w których kij staje się mieczem, a stary ręcznik — peleryną superbohatera. Tak właśnie działa symboliczna reprezentacja.
 Najbardziej charakterystyczną cechą etapu przedoperacyjnego jest brak pewnych umiejętności. Dzieci w tym okresie mają kłopoty z klasyfikowaniem przedmiotów do dwóch lub więcej kategorii naraz. Na przykład jeżeli pokażemy malcowi cztery czerwone i trzy zielone piłki, a następnie zapytamy, czy więcej jest piłek czerwonych, czy piłek w ogóle, na ogół otrzymamy odpowiedź „czerwonych”. Dziecko zatrzymuje się bowiem na pierwszej cesze dystynktywnej zbioru piłek i nie potrafi myśleć w bardziej abstrakcyjnych kategoriach. Ile waży kilogram pierza? Dziecko na etapie przedoperacyjnym może powiedzieć, że mniej niż kilogram.
 Największą różnicą pomiędzy dzieckiem znajdującym się na etapie przedoperacyjnym i operacyjnym jest występowanie u tego drugiego pojęcia stałości cech, czyli umiejętności zrozumienia, że przedmiot może zostać tym samym, nawet jeżeli pewne jego cechy się zmienią.
 Przeprowadźmy mały eksperyment: weź wysoką, wąską szklankę i niską, ale szeroką, a następnie napełnij tę wysoką wodą, po czym przelej zawartość
  
  do niskiej. Zapytaj dziecko, w której szklance znajdowało się więcej wody. Maluch w fazie przedoperacyjnej powie, że w wysokiej, ponieważ jest większa. Kiedy jednak to samo dziecko przejdzie na następny poziom rozwoju, będzie w stanie udzielić poprawnej odpowiedzi.
 Etap operacji konkretnych wyznacza okres, w którym dziecko jest zdolne do wyobrażania sobie serii działań i dokonywania logicznych operacji porównywania. Na tym etapie maluch opanowuje umiejętność seriacji, która pozwala mu szeregować przedmioty zgodnie ze zmieniającą się cechą, na przykład od najwyższego do najniższego, od najkrótszego do najdłuższego itd. Możesz wierzyć lub nie, ale dzieci przed 7. rokiem życia nie potrafią tego zrobić.
 Mimo to malec przechodzący etap operacji konkretnych wciąż ma kłopoty z rozwiązywaniem trudniejszych zadań abstrakcyjnych lub hipotetycznych. Jeżeli dany problem nie ma ugruntowania w rzeczywistości, dziecko nie potrafi sobie z nim poradzić. Blokuje się na pytaniu „co by było, gdyby...?”, ponieważ odpowiedź na nie wymaga abstrakcyjnej wiedzy na temat czegoś, co nigdy się nie wydarzyło. Na szczęście zdolność ta pojawia się na etapie operacji formalnych, do którego dziecko dochodzi w okresie adolescencji.
 Otoczenie ma znaczenie
 Rozwój poznawczy nie odbywa się w próżni społecznej. Tak przynajmniej twierdził znany rosyjski psycholog L.S. Wygotski. Sugerował on, że środowisko społeczne i kulturowe określa zakres i głębokość rozwoju zdolności poznawczych dziecka. Innymi słowy, otoczenie określa, które konkretnie umiejętności są ważne z poznawczego punktu widzenia.
 Dla Wygotskiego rozwój poznawczy jest w szczególności kształtowany przez „nauczycieli” spotykanych w pierwszych latach życia malucha. Dziecko dostosowuje się bowiem do ich oczekiwań, ucząc się od nich oraz internalizując ich procesy poznawcze. Osoby
 
  takie określa się mianem „bardziej doświadczonych innych”. Jak sama nazwa wskazuje, posiadają one większą wiedzę i umiejętności poznawcze. Należy przy tym pamiętać, że „nauczyciele” nie muszą pełnić faktycznej funkcji nauczyciela ani nawet być osobami dorosłymi.
 W trakcie rozwoju poznawczego pojawiają się rozdźwięki pomiędzy tym, co umiemy, a tym, czego się od nas oczekuje. Przykładowo dziecko może znać pierwsze dwa rzędy tabliczki mnożenia, podczas gdy inni liczą na to, że przyswoi pięć. Jednakże przy odpowiedniej zachęcie i wsparciu maluch ma szansę działać również powyżej poziomu oczekiwań. Zakres określający to, czego da się dokonać, i to, co nie jest możliwe, Wygotski nazwał strefą najbliższego rozwoju. Uważał również, że w obszarze tym polecenia i inne formy nauczania muszą być najsilniej skoncentrowane, aby optymalnie kierować rozwojem dziecka.
 Dalszy rozwój społeczny
 Najważniejszymi kwestiami społecznymi dla dziecka w wieku szkolnym są relacje z rówieśnikami oraz funkcjonowanie poza domem. Gdy malcy zaczynają naukę w szkole, ich związki z rodzicami są już dość dobrze ukształtowane i wciąż się rozwijają. Jednak pomiędzy 5. a 12. rokiem życia dzieci są skupione przede wszystkim na budowaniu relacji poza rodziną.
 W tym okresie szybko rosną też nasze oczekiwania względem zdolności społecznych malca. Przestajemy tolerować dąsy i prymitywne sposoby rozwiązywania problemów, takie jak bicie się z innymi dziećmi. Oczekujemy, że nasi podopieczni będą stosować się do zasad i poleceń, zwłaszcza podczas lekcji. Ponadto dzieci budują coraz silniejsze relacje z rówieśnikami i zaczynają tworzyć małe, mocno związane grupki przyjaciół.
 Jeżeli malec ma jakieś problemy w sferze kontaktów społecznych, ujawnią się one po rozpoczęciu nauki w szkole. Mogą dotyczyć porozumiewania się z innymi dziećmi, uczestniczenia w grach i
 
  zabawach oraz wykazywania zachowań charakterystycznych dla maluchów znajdujących się z dala od rodziców. Czasami prowadzi to do odrzucenia przez rówieśników, zaburzeń emocjonalnych lub problemów w nauce.
 Męki dorastania
 Prawdopodobnie najważniejszym wydarzeniem w życiu dziecka jest wejście w okres dojrzewania. Ten etap rozwoju wyznacza zwiększenie produkcji hormonów płciowych, takich jak progesteron, testosteron i androgeny. Towarzyszy mu także rozwój drugorzędnych cech płciowych, takich jak zarost łonowy, kształtowanie genitaliów oraz piersi u dziewcząt. Zwiększa się też zainteresowanie seksem i płcią przeciwną. W odróżnieniu od dzieci nastolatki nie myślą już, że płeć przeciwna ma wszy czy zachowuje się odrażająco.
 Niezwykłym modyfikacjom fizycznym towarzyszą także istotne zmiany w myśleniu. Kiedy osiągamy wiek 11 – 12 lat, rozwiązujemy problemy typu „co by było, gdyby...”, ponieważ wkraczamy w okres zwany etapem operacji formalnych, w którym wcześniejsze mechanizmy procesów myślowych zostają przekształcone, co pozwala na operowanie zaawansowanymi pojęciami abstrakcyjnymi.
 W tym okresie dzieci i nastolatki mogą odpowiadać na pytania hipotetyczne bez potrzeby nawiązywania do konkretnych przykładów, jak na poprzednich etapach rozwoju poznawczego. Zamieniają się więc tym samym w małych naukowców, będących w stanie przeprowadzać umysłowe eksperymenty. Nie muszą już polegać wyłącznie na metodzie prób i błędów.
 Pamiętaj, że dzieci i nastolatki mogą zadawać pytania i odpowiadać na nie. Nie oznacza to jednak, iż będą tak robić. Kiedy byłem nastolatkiem, nie potrafiłem zadać sobie pytania: „Co będzie, gdy rodzice przyłapią mnie na kłamstwie?”. Chyba
  
  powinienem był wtedy nieco lepiej wykorzystać umiejętność myślenia operacyjnego.
 Problemy z dojrzewaniem
 Dokładne określenie momentu rozpoczęcia okresu dojrzewania jest dość trudne. U poszczególnych dzieci może ono nastąpić w różnym czasie. Naukowcy ustalili jednak, że okres pokwitania zaczyna się coraz wcześniej, czyli dojrzewamy coraz szybciej. Rozwój ten nazwano trendem sekularnym, ponieważ naukowcy przypisują to zjawisko lepszym nawykom żywieniowym.
 Średni wiek pokwitania w krajach zachodnich obniża się o trzy miesiące co dziesięć lat.
 Moment rozpoczęcia okresu dojrzewania może się wiązać z różnymi problemami. Chłopcy pokwitający później narażają się na drwiny rówieśników oraz ostracyzm społeczny w kwestii popularności i powodzenia u dziewcząt. Dziewczęta dojrzewające zbyt wcześnie znajdują się zaś w sytuacjach, do których jeszcze nie dorosły, jako że rozwinięte ciało sprawia, iż wyglądają na starsze, niż są w rzeczywistości.
 A co z seksem? We wszystkich społecznościach istnieje wiele norm związanych z seksualnością. Niezależnie jednak od tego, jak restrykcyjne są te zasady, seks stanowi główny obiekt zainteresowania młodych ludzi znajdujących się w tej grupie wiekowej. Nastolatki najczęściej uczą się o nim od swoich kolegów i z środków masowego przekazu. Rozmowy o ptaszkach i motylkach nie są tak popularne, jak może się wydawać.
 Z dala od rodziców
 Jedną z najbardziej widocznych różnic pomiędzy dzieciństwem a okresem adolescencji jest to, że zmniejsza się waga relacji z rodzicami. We wcześniejszym okresie dom i opiekunowie zajmowali główne miejsce w życiu dziecka, podczas gdy nastolatki zaczynają
 
  wyrażać swoją niezależność i autonomię, koncentrując się przede wszystkim na zawieraniu przyjaźni.
 Kontakty z rodzicami stają się mniej istotne od nawiązywania relacji z rówieśnikami, chodzenia na dyskoteki i imprezy. Spotykanie się ze znajomymi, długie rozmowy, wysyłanie SMS-ów, przebywanie na Facebooku bądź nocowanie w domach przyjaciół to już codzienność.
 Rówieśnicy są ważnym źródłem samooceny i dopasowanie się do ich grupy staje się ważniejsze niż akceptacja rodziców. Nastolatki eksperymentują z tożsamością i rolami społecznymi. Zdolności nawiązywania relacji oraz wzorce zachowań z dzieciństwa rozwijają się i przekształcają. Niezwykle istotne stają się związki uczuciowe. Chęć bycia ulubionym dzieckiem rodziców ustępuje miejsca pragnieniu zdobycia popularności w grupie rówieśników.
 Dorosłe życie
 Chociaż wielu nastolatków ma nieco odmienne zdanie na ten temat, życie wcale nie kończy się po osiemnastce. Prawdę mówiąc, dorosłość jest okresem obejmującym większość naszej egzystencji, gdyż rozciąga się od uzyskania pełnoletniości (18. rok życia) do śmierci. Można w niej wyróżnić następujące trzy okresy:
 • wczesna dorosłość — lata 18 – 39,
 • średnia dorosłość — lata 40 – 64,
 • późna dorosłość — od roku 65.
 Dorosłość to również arena wielu zmian i wyzwań. Życie w tym długim okresie jest równie bogate jak wcześniej. Postaram się to udowodnić w niniejszej sekcji, poświęconej takim zadaniom rozwojowym, jak małżeństwo, praca i emerytura.
 Spójrz na siebie
 
  Wczesna dorosłość obejmuje szeroki zakres wiekowy. Właśnie w tym okresie zachodzi wiele spośród najważniejszych wydarzeń w naszym życiu: wybór studiów, rozpoczęcie pracy, zawarcie małżeństwa i założenie rodziny. Niezależnie od tego, jakie podejmiemy decyzje, zwykle jest to bardzo produktywny czas.
 W wieku dwudziestu kilku lat zwykle osiągamy szczyt naszych zdolności fizycznych. Przez większą część dorosłości jesteśmy zatem świadkami spadku sprawności i odporności. Pomiędzy 40. a 50. rokiem życia kobiety przechodzą menopauzę — przestają miesiączkować i tracą zdolność do rodzenia dzieci Wiążą się z tym zmiany hormonalne, które mogą mieć poważne następstwa, od wahnięć temperatury ciała po napady paniki.
 Kontakty i praca
 W okresie dorosłości rozwijamy związki osobiste. Poszukujemy również intymności, co często prowadzi do decydowania się na małżeństwo. Chociaż, średnio licząc, co drugi formalny związek zawarty w USA kończy się rozwodem, ludzie wciąż się żenią. Robią to jednak później (liczba małżeństw zawartych przed trzydziestką znacząco spadła w ciągu ostatnich dekad), a według danych Rejestru Centralnego z 2012 roku 47% obywateli pozostaje w stanie wolnym.
 Znaczna część wczesnej dorosłości może zostać przeznaczona na wychowywanie dzieci. Obecnie jednak na założenie trwałej rodziny i posiadanie potomstwa decyduje się mniej dorosłych niż kilkadziesiąt lat temu.
 Współczesna dorosłość wydaje się zdominowana przez pracę zawodową i osiągnięcia. W średniej dorosłości ludzie zwykle zaczynają krytycznie oceniać decyzje podjęte w okresie wczesnej dorosłości. Osoby, które zaraz po ukończeniu szkoły średniej poszły bezpośrednio na studia lub do pracy, zwykle zaczynają się zastanawiać, czy nie powinny były dokonać innego wyboru. Na tym etapie pojawiają się pytania: „Czy robię to, czego chcę?”, „Czy moje
 
  życie ma sens?”, „Czy osiągam swoje cele?” albo „Czy robię to, co zaplanowałem?”.
 W miarę zbliżania się do później dorosłości coraz większe znaczenie ma ustalanie hierarchii rzeczy ważnych i mniej ważnych. Kiedy ludzie wchodzą w tę fazę, zwykle dochodzą do wniosku, że są już starzy.
 Starzenie się i gerontopsychologia
 Jeżeli masz na karku wiele lat, wiedz, że jesteś jedyną osobą narzekającą na ten problem. Narodowa Rada ds. Starości ocenia, że pomiędzy rokiem 1990 a 2020 populacja ludzi w wieku powyżej 65. roku życia wzrośnie o 71%. Dla porównania populacja ludzi poniżej tego wieku wzrośnie o 24%.
 Ze starzeniem wiążą się zwykle osłabienie organizmu i inne niekorzystne zmiany zachodzące w każdym okresie życia, zwłaszcza zaś w późnej dorosłości. Skóra blednie, włosy siwieją, tracimy energię i kondycję, a nasze zmysły stają się przytępione.
 Spadek kondycji w późnym wieku zwykle jest wyjaśniany na dwa różne sposoby:
 • Programowanie genetyczne — starzenie się to wynik programu genetycznego, zgodnie z którym komórki przestają się dzielić i już wyłącznie obumierają, co prowadzi do słabnięcia i śmierci.
 • Zużycie naturalne — słabość w późnym wieku jest rezultatem wielu lat ciągłej pracy i nagromadzenia się w organizmie toksyn oraz innych odpadów metabolicznych.
 Rzecz jasna, starość wpływa nie tylko na nasze ciała. W późnym wieku pojawiają się również zmiany dotyczące funkcjonowania umysłowego, przejawiające się w niższej prędkości przetwarzania
 
  danych i mniej wydajnej pamięci. Z drugiej strony starsi ludzie często wykazują lepsze umiejętności w zakresie rozwiązywania problemów.
 Osłabienie pamięci to jeden z głównych problemów późnej dorosłości. Czy powinniśmy się obawiać, że na starość zaczniemy zapominać? Cóż, temat jest bardziej złożony, niż można przypuszczać. Część starszych ludzi nie zachowuje doskonałą pamięć do końca życia. Inni dostrzegają spadek umiejętności pamięciowych wyłącznie w pewnym zakresie, na przykład w pamięci epizodycznej (pamięci zdarzeń), podczas gdy pozostałe obszary pamięci, takie jak zasób danych, pozostają nienaruszone. Więcej informacji na temat pamięci i jej działania znajdziesz w rozdziale 6.
 Dla niektórych późny wiek niesie ryzyko wystąpienia zaburzeń demencyjnych — chorób mogących poważnie ograniczyć zdolności poznawcze i pamięć. Jednym z najczęstszych zaburzeń tego typu jest choroba Alzheimera. Chociaż jej mechanizm wciąż nie został do końca zrozumiany, wiemy już, że to postępujące schorzenie mózgu, które wywołuje stopniowe i nieodwracalne uszkodzenie zdolności poznawczych. Szacuje się, że cierpi na nie co czwarty człowiek w wieku 75 – 84 lat i co drugi w wieku powyżej 85 lat. Znane są już leki pozwalające odwrócić niektóre zmiany w mózgu, ale jak dotąd nie wynaleziono metody leczenia samej choroby.
 Starość, wbrew pokutującemu stereotypowi, wcale nie musi być okresem samotności. Ludzie w późnym wieku mogą prowadzić bogate życie rodzinne i społeczne, ciesząc się z dzieci i wnucząt. Oczywiście majaczące na horyzoncie widmo śmierci oraz fakt, że dawni przyjaciele zaczynają umierać, jest poważnym czynnikiem stresogennym dla starszych osób. Niektórzy starzeją się z godnością, inni nie. Czy jednak istnieje jakaś norma „dobrego starzenia”?
 Mieszkam w okolicy uważanej za dobre miejsce na spędzenie ostatniego etapu życia. Dzięki temu na co dzień spotykam się z pozytywnymi modelami starzenia się, jakich dostarczają mi ludzie dużo starsi ode mnie, ale uprawiający ćwiczenia fizyczne częściej niż ja, pracujący, udzielający się społecznie, prowadzący bogate
 
  życie społeczne i świetnie się w tym wszystkim odnajdujący. Mogę tylko mieć nadzieję, że w ich wieku będę w tak dobrej formie.
 Starsi ludzie prowadzący aktywny tryb życia wpisują się w aktywny model starzenia się. Psychologowie są zdania, że w przypadku osób, które potrafią zachować zainteresowania i relacje społeczne, starość bardziej przypomina przedłużony okres średniej dorosłości niż osobny etap życia.
 
  Rozdział 13.
 Współczesna psychopatologia
 W tym rozdziale:
 • Zdefiniujemy patologię.
 • Odkryjemy rzeczywistość.
 • Wpadniemy w depresję.
 • Będziemy żyć w strachu.
 • Pomożemy maluchom.
 Pan Kowalski jest trzydziestoletnim mężem i ojcem dwójki dzieci. Mieszka w spokojnej podmiejskiej dzielnicy i pracuje jako kierownik logistyczny w firmie przewozowej. Cieszy się dobrym zdrowiem, inni uważają go za przeciętnego człowieka. Mniej więcej trzy miesiące temu pan Kowalski zapytał żonę, co sądzi na temat zainstalowania w domu systemu alarmowego. Zgodziła się. Wkrótce po założeniu alarmu jej mąż zaproponował, żeby wokół domu dodatkowo rozstawić kamery. Pani Kowalska ponownie się zgodziła, ale tym razem dużo mniej chętnie. Kiedy jednak pewnej nocy zobaczyła, że mąż stoi przy oknie w sypialni z lornetką w rękach, zaczęła pytać go, co ma oznaczać takie zachowanie.
 Mężczyzna robił tak przez kilka tygodni i unikał jakichkolwiek wyjaśnień. Pewnego dnia pani Kowalska podczas sprzątania znalazła ukryty w szafie pistolet. Nie wiedziała, że mąż posiada broń, więc zażądała wyjaśnień, argumentując to troską o bezpieczeństwo dzieci. Pan Kowalski powiedział, że kupił pistolet, aby móc bronić rodzinę przed sąsiadem, którego obserwował przez kilka miesięcy.
   
  Był przekonany, iż ten próbował podstępem przejąć ich dom. Plan miał polegać na wynajęciu przestępców, którzy obrabowaliby willę Kowalskich, skłaniając tym samym rodzinę do wyprowadzenia się. Dom w dzielnicy mającej złą reputację straciłby na wartości, więc sąsiad mógłby go kupić, zburzyć i rozbudować własną posesję na nowej działce.
 Czy w zachowaniu pana Kowalskiego jest coś dziwnego? Czy jego żona powinna się martwić? Może naprawdę chodzi wyłącznie o chęć ochrony rodziny? Odpowiedzi na te pytania stanowią przedmiot zainteresowania psychopatologii, zajmującej się badaniem patologicznych zachowań i procesów umysłowych. Czym jednak cechuje się „zachowanie patologiczne”?
 W tym rozdziale przedstawię współczesną psychopatologię i wybrane zaburzenia, którymi się ona zajmuje, m.in. schizofrenię, afektywne zaburzenie dwubiegunowe, depresję i zaburzenia lękowe.
 Kto jest normalny?
 Patologia, zwana czasami stanem anormalnym, oznacza, że coś wykracza poza granice ogólnie przyjętych norm. Jeszcze nigdy nie zdarzyło się, aby w jakiejś grupie moich studentów psychologii nie znalazła się chociaż jedna osoba, która nie sprzeciwiałaby się takiej definicji. Często słyszę: „Jakim prawem ktoś miałby decydować o tym, co jest normalne, a co nie?”. Nie da się ukryć, że to bardzo dobre pytanie. Dlaczego ktoś miałby określać, co jest normalne? I w jaki sposób można w ogóle zdefiniować granice normalności?
 Zawsze należy pamiętać o rozróżnieniu pomiędzy zachowaniem anormalnym wynikłym z choroby psychicznej a zachowaniem anormalnym, które ma inne przyczyny. Wiele takich działań w żaden sposób nie wiąże się z chorobą psychiczną. Pogowanie pod sceną ciężko uznać za normalne (mało kto znajduje przyjemność w dzikim skakaniu i odbijaniu się od
  
  innych). Jednak niewiele osób zaryzykuje twierdzenie, że zachowujący się w ten sposób miłośnicy ciężkiej muzyki są chorzy psychicznie.
 W każdej społeczności istnieją określone normy i standardy pozwalające odróżnić działania pożądane od niepożądanych. Jednostki, rodziny, a nawet grupy społeczne posiadają pewne normy, czyli standardy postępowania. Kiedy czyjeś działanie nie mieści się w ich granicach, zachowania takie, a czasem i same osoby, określane są mianem „nienormalnych”. Istnieją co najmniej cztery kryteria pozwalające odróżnić postępowanie normalne od nienormalnego. Oto one:
 • Kryterium normatywności. Ludzie robiący coś sprzecznego z zachowaniem większości lub też działający inaczej, niż się tego oczekuje, traktowani są jako nienormalni. Od wszystkich wymaga się bowiem przestrzegania norm społecznych, więc gdy ktoś tego nie robi, sądzimy, że coś jest z nim nie tak. Czasami korzystamy ze statystyk, aby ocenić, czy jakiś człowiek spełnia standardy. Jeżeli dziewięć osób na dziesięć zachowuje się w określony sposób, to jedną postępującą inaczej uważa się za nienormalną. Innymi słowy, zachowanie nonkonformistyczne jest traktowane jako rzadkość.
 • Kryterium subiektywne. Czasami wydaje nam się, że nasze odczucia mogą różnić się od wrażeń i emocji innych osób. Zdarza się również, że robimy pewne rzeczy w inny sposób niż pozostali. W tym bardzo wąskim ujęciu tematu także zachowujemy się anormalnie. Kiedy zaś czuję, że coś jest ze mną nie tak, ponieważ wydaje mi się, iż moje zachowanie ma cechy patologiczne, wówczas również kwalifikuję się do badania pod kątem psychopatologii. W tym przypadku wszystko sprowadza się do kwestii postrzegania siebie jako osoby anormalnej.
 • Kryterium przystosowania. Czy moje zachowanie pozwala mi przeżyć i funkcjonować w społeczności? Jeżeli nie, to
 
  zgodnie z omawianym kryterium owo postępowanie nie jest normalne. Kiedy człowiek ma kłopoty z adaptacją i dostosowywaniem się do wymogów życia, wówczas jego zachowanie nazywamy anormalnym. Takie problemy mogą przybierać formę działań ryzykownych, niezdrowych bądź destruktywnych, które utrudniają funkcjonowanie w społeczeństwie lub nawet zmniejszają szanse przeżycia.
 • Kryterium wyjaśnienia. Bywa, że ludzie działają w sposób, którego nie da się wyjaśnić. Wszyscy na ogół zakładamy, że każde zachowanie opiera się na racjonalnych przesłankach. Jeżeli więc nie jesteśmy w stanie znaleźć rozsądnego wyjaśnienia czyjegoś postępowania, możemy określić je mianem anormalnego.
 Niezależnie od wybranej definicji ciężko uznać, że absolutnie wszystko jest normalne. Zdaję sobie sprawę, że są ludzie, dla których nie istnieją żadne granice, ale każda społeczność potrzebuje pewnej dozy porządku. Obojętnie, czy mówimy o rodzinie, plemieniu, czy państwie, tylko zasady i prawa pozwalają wprowadzać bądź utrzymywać struktury społeczne i panującą w nich harmonię. Sam definiuję zachowanie patologiczne jako zachowanie nieprzystosowane lub procesy umysłowe szkodzące psychicznemu i fizycznemu zdrowiu jednostki.
 Czy oznacza to zatem, że każdy, kto wykazuje zachowanie patologiczne, jest chory psychicznie? Niekoniecznie. Człowiek może zachowywać się nienormalnie z wielu różnych powodów. Prawdę mówiąc, wierzono (a niektórzy wierzą do dziś), że zachowania patologiczne są wynikiem opętania przez demony czy też moralnej słabości. A jak wygląda sprawa z popełnianiem morderstwa? Czy nie jest to nienormalne? Prawdę mówiąc, morderstwo podpada
  
  pod wszystkie wymienione wyżej kryteria zachowania patologicznego.
 Koncepcja choroby psychicznej została stworzona na potrzeby psychiatrii. Jest to dziedzina medycyny zajmująca się przypadłościami psychicznymi. W XIX wieku ludzie wykazujący objawy takich chorób byli kierowani do lekarzy, którzy traktowali ich jako osoby „chore”, a nie upośledzone umysłowo czy opętane przez demona. Taka zmiana sposobu postrzegania pozwoliła poprawić metody leczenia. Kiedy lekarze przejęli opiekę nad chorymi psychicznie zachowującymi się w sposób anormalny, to postępowanie zaczęto uznawać za problem medyczny, który należy diagnozować i leczyć jak każdą inną przypadłość. Takie podejście nazywamy klinicznym modelem choroby psychicznej.
 W odróżnieniu od psychiatrów psychologowie zajmują się chorobami od niedawna. Podczas gdy lekarze starali się pogłębić wiedzę medyczną dotyczącą schorzeń psychicznych, psychologowie wspomagali ich w tym, udzielając informacji na temat ludzkiego zachowania i procesów umysłowych. Współpraca ta okazała się przydatna w prowadzeniu badań, diagnozowaniu i leczeniu zaburzeń psychicznych.
 Taksonomia objawów i zaburzeń
 Przez lata psychiatrzy i psychologowie starali się określić, jakie zachowania patologiczne pozwalają stwierdzić chorobę psychiczną, a jakie nie mają takiego charakteru. Proces ten nosi nazwę taksonomii, czyli nauki zajmującej się klasyfikacją przypadłości. Obecnie najczęściej wykorzystuje się system podziału zaburzeń psychicznych o nazwie DSM-V, czyli Diagnostic and Statistical Manual, wydanie piąte, opublikowane przez Amerykańskie
  
  Stowarzyszenie Psychiatryczne w 2013 roku. Pierwsza edycja ukazała się w 1952 roku.
 Podana w DSM-V definicja zaburzenia psychicznego mówi, że jest ono istotnym behawioralnym lub psychologicznym „objawem” związanym ze „stresem” bądź „upośledzeniem działania” i zwiększającym ryzyko śmierci, bólu bądź utraty swobody.
 Sądzę, że dodatkowo należy wyjaśnić kilka słów kluczowych występujących w powyższym akapicie:
 • Objaw. Zachowanie lub proces umysłowy stanowiący sygnał potencjalnego występowania zaburzenia. Objawy należą na ogół do poniższych kategorii:
 • myślenie i procesy myślowe;
 • nastrój i afekt (uczucia i emocje, takie jak depresja, złość czy strach) oraz zespoły wegetatywne (związane z jedzeniem, snem i poziomem energii);
 • zachowanie (na przykład agresja, nałogowy hazard czy zażywanie narkotyków);
 • oznaki fizyczne (na przykład bóle stawów i mięśni, bóle głowy, nadmierna potliwość).
 • Zaburzenie. Zespół dolegliwości wskazujących na występowanie konkretnego syndromu (zbioru wspólnie występujących objawów). Podczas pracy nad taksonomią zaburzeń umysłowych psychiatrzy i psychologowie szukają specyficznych grup symptomów często występujących razem, różnicując przy tym podobne, ale nie takie same zespoły.
 Zanim przejdę do omówienia najczęściej występujących dziś zaburzeń, chciałbym przedstawić kilka ostatnich uwag. Po pierwsze, każde zaburzenie traktowane jest jako punkt na skali od zupełnego zdrowia do choroby psychicznej. Na przykład płacz to zachowanie całkowicie normalne, ale płakania przez cały dzień, codziennie,
 
  przez dwa tygodnie z całą pewnością nie można nazwać normalnym. Po drugie, każdy z nas w pewnym momencie przejawia objawy patologiczne, jednak same symptomy nie muszą oznaczać pojawienia się zespołu chorobowego. Pamiętaj, że na zaburzenia składają się całe zespoły objawów. Zasady określające sposoby łączenia symptomów są złożone i uwzględniają ich siłę oraz czas występowania.
 Uważaj, aby nie dać się ponieść chęci diagnozowania wszystkich wokół, gdy zauważysz u nich jeden lub dwa objawy. Nie jest to takie proste, symptomy nie zawsze są oznaką zaburzenia!
 Kontakt z rzeczywistością
 Jednym z najbardziej znanych przykładów choroby psychicznej jest zachowanie wskazujące na utratę kontaktu z rzeczywistością. Kiedy ktoś traci kontakt z obiektywną rzeczywistością i zaczyna opierać się na swoich wyobrażeniach, wówczas mówimy, że cierpi na jedno z zaburzeń psychotycznych.
 Zaburzenia psychotyczne uważane są przez specjalistów (ale także laików, takich jak ludzie mieszkający z osobami cierpiącymi na takie przypadłości) za prawdopodobnie najpoważniejsze zaburzenia psychiczne. Jednostki dotknięte nimi tracą kontakt z rzeczywistością, a ponadto nie radzą sobie z zaspokajaniem swoich podstawowych potrzeb (jedzenia, mieszkania czy higieny), zachowaniami społecznymi, obowiązkami zawodowymi oraz myśleniem.
 Schizofrenia
 Najpopularniejszą formą psychozy jest schizofrenia. Psychiatra Eugene Bleuler zastosował ten termin w 1911 roku na określenie zachowań ludzi, którzy wykazują oznaki poważnej dezorganizacji
  
  procesów psychicznych, braku spójności pomiędzy myślami, a także są oderwani od rzeczywistości. Chociaż tę przypadłość uważa się za synonim „rozdwojenia jaźni”, to w istocie dwa różne rodzaje zaburzeń. Pomiędzy poszczególnymi elementami psychiki schizofreników (myślami, emocjami, zachowaniami) brakuje spójności. Przykładem może być matka, która reaguje śmiechem na fakt złamania ręki przez syna, gdyż jej zdaniem kość wystająca z otwartej rany wygląda zabawnie.
 Obecne kryteria diagnostyczne schizofrenii ujęte w DSM-V obejmują:
 • Urojenia. Przekonania utrzymywane pomimo posiadania przeczących im dowodów. Jednym z najpopularniejszych typów takich zaburzeń są urojenia paranoidalne lub prześladowcze. Ich istotnym elementem jest lęk przed byciem śledzonym, podsłuchiwanym lub w inny sposób zagrożonym przez kogoś bądź coś. W otwierającym ten rozdział wstępie pan Kowalski zdawał się wykazywać oznaki urojenia paranoidalnego, ponieważ „wiedział”, że sąsiad próbuje przejąć jego dom.
 Często występuje również urojenie wielkościowe, w wyniku którego człowiek ma niezwykle zawyżone poczucie własnej wartości, siły, wiedzy, tożsamości czy zdolności interpersonalnych. Osoby z tym zaburzeniem mogą uważać, że potrafią komunikować się z istotami nadnaturalnymi lub że same nimi są. Mogą również uważać się za najpiękniejszych i najmądrzejszych ludzi na świecie.
 • Halucynacje (omamy). Zaburzenie to jest definiowane jako postrzeganie mające wszelkie cechy postrzeżenia rzeczywistego, ale występujące bez zewnętrznego bodźca pobudzającego dany narząd. Halucynacje mogą być słuchowe (słyszenie dźwięków lub głosów), wzrokowe (widzenie demonów lub martwych ludzi), węchowe (zapachy), smakowe (smaki) lub somatyczne (doświadczanie zmian wewnątrz ciała). Większość tego typu zaburzeń ma charakter słuchowy i często
 
  polega na słyszeniu głosów komentujących zachowanie pacjenta.
 Halucynacje nakazowe są szczególnie niebezpieczną formą omamów. Pojawiające się głosy nakazują choremu określone działanie, które może mieć charakter agresywny lub nawet samobójczy.
 • Dezorganizacja mowy i myśli. Czy zdarzyło Ci się kiedyś rozmawiać z kimś, nie mając pojęcia, o co tej osobie chodzi? Czy jej mowa była bełkotliwa? Dezorganizacja mowy i myśli objawia się wypowiedziami niemającymi związku z głównym tematem, omawianiem zagadnienia nie wprost lub „przeskakiwaniem” z jednego problemu na inny. Te anormalne style komunikacji mogą być oznaką zaburzenia myśli. Skrajną formą dezorganizacji mowy i myśli jest mowa niezwiązana, czyli tak niespójna, że brzmi jak bełkot lub język obcy. Niekiedy pojawiają się w niej nieistniejące słowa, tworzone przez chorego (neologizmy): „Sądzę, że śmietnikurz przyszedł i poślęznął nieściągliwe widoki ze mnie”.
 • Wysoce zdezorganizowane lub katatoniczne zachowanie. Kiedy człowiek działa w sposób zdezorganizowany, może zachowywać się jak dziecko lub zupełnie niepoważnie, łatwo się gubić, przestać troszczyć się o swoje podstawowe potrzeby, robić dziwne rzeczy (na przykład mówić do siebie) albo postępować w sposób nieakceptowany społecznie. Zachowania katatoniczne cechują się zaś całkowitym bezruchem, brakiem orientacji w otoczeniu, a czasami także brakiem kontaktu głosowego.
 • Objawy negatywne. Oznaczają brak jakiegoś istotnego czy też oczekiwanego zachowania. Nienormalny jest więc brak objawu. Ze schizofrenią najczęściej łączą się trzy inne zaburzenia:
 • płaski afekt — nieokazywanie jakichkolwiek uczuć;
 
  • alogia — osłabienie, zablokowanie lub ograniczenie procesów myślowych;
 • paraliż woli — brak chęci do podejmowania jakiegokolwiek działania. Przypomina skrajny brak motywacji.
 Kiedy ktoś doświadcza powyższych symptomów, może być to oznaką schizofrenii. Dlaczego używam słowa „może”? Niektórzy mogą wykazywać podobne objawy na skutek działania narkotyków, braku snu czy choroby somatycznej. Diagnozowanie schizofrenii to trudne i bardzo odpowiedzialne zadanie, wymagające wiedzy na temat czasu występowania objawów oraz znajomości specjalnych zasad, które pozwalają wykluczyć obecność tego zaburzenia bądź znaleźć inne rozsądne wyjaśnienie symptomów.
 Schizofrenia występuje u 4 – 5 osób na 1000 i na ogół jest diagnozowana pomiędzy 18. a 35. rokiem życia. Czasami stwierdza się ją w dzieciństwie, choć są to rzadkie przypadki. Pierwsze objawy pojawiają się najczęściej w późnym okresie nastoletnim, zaś choroba osiąga pełną postać, gdy pacjent ma dwadzieścia kilka – trzydzieści lat. Może rozwijać się powoli lub gwałtownie i w jej przebiegu czasami pojawiają się okresy osłabienia objawów. Niektórzy pacjenci są przewlekle chorzy. Okresy choroby mogą odznaczać się brakiem ruchliwości oraz zmniejszoną zdolnością do funkcjonowania w codziennym życiu, co często prowadzi do problemów w szkole, utraty pracy czy kłopotów w związku.
 Nie sugeruj się łatwością, z jaką można wymienić i opisać objawy, ponieważ są one bardzo poważne. Osoby cierpiące na schizofrenię na ogół stają przed wielkim wyzwaniem i, niestety, często trafiają do więzień, szpitali czy podobnych instytucji, a czasami nawet z powodu choroby są skazane na życie na ulicy.
  
  Przyczyny schizofrenii
 Swego czasu prowadzono poważną debatę na temat tego, czy człowiek jest kształtowany przez biologię, czy otoczenie. Podobnie było w przypadku schizofrenii. Przypisywano jej genezę organiczną (biochemiczno-fizjologiczną) lub funkcjonalną (wynikającą z doświadczenia). Obecnie dzięki rozwojowi nauki udało się ustalić, że podstawy organiczne są bardzo silne, ale mimo wszystko przyczyn schizofrenii upatruje się w obu wspomnianych sferach. Kwestię tę trudno jednoznacznie rozstrzygnąć ze względu na wielość teorii, w różnym stopniu wspartych badaniami. Najpopularniejsza jest jednak koncepcja łącząca dwa różne obszary analizy, nazywana modelem diatetyczno-stresowym.
 Zacznijmy od kilku definicji. Diateza to predyspozycja do zapadania na określone choroby. Stres można zdefiniować jako pewną liczbę czynników natury psychologicznej i społecznej. Tak więc według teorii diatetyczno-stresowej schizofrenia jest wynikiem predyspozycji do zachorowania, która zostaje uaktywniona bodźcem stresogennym.
 Jednym z proponowanych diatetycznych wyjaśnień występowania omawianej choroby są problemy z chemią mózgu. Inni badacze odkryli, że deformacje mózgowia mogą ujemnie wpływać na myślenie, mowę, zachowanie i utrzymywanie kontaktu z rzeczywistością.
 Co się zaś tyczy stresu, to zjawiska psychiczne występujące podczas napięcia w dużym stopniu pokrywają się ze zniekształceniami rzeczywistości doświadczanymi przez schizofreników. Dlaczego takie osoby uciekają od rzeczywistości? Jedno z popularnych wyjaśnień mówi, że świat postrzegany jest jako miejsce, w którym ma się tyle problemów, iż czasami trzeba się od niego oderwać. Badania wykazały, że trauma psychiczna, taka jak złe traktowanie w dzieciństwie, może się wiązać z załamaniami natury psychotycznej. Tego typu doświadczenia faktycznie niekiedy skłaniają do oderwania się od rzeczywistości. Wyniki badań nie
 
  wskazują jednak, że złe traktowanie jest przyczyną schizofrenii we wszystkich przypadkach czy chociażby w większości, a jedynie to, iż stanowi potencjalnie silny stresor. Trauma to rodzaj bardzo silnego stresu, niezależnie od tego, jakie ma źródło. Może wpłynąć na diatetyczną skłonność do schizofrenii, stając się czynnikiem spustowym, czyli wyzwalającym chorobę.
 Ostatnie badania wskazały na potencjalnie spory wpływ czynnika społecznego, jakim jest zjawisko nazywane emocją wyrażaną (EW). Wiąże się ona z negatywnie nacechowanymi wypowiedziami skierowanymi pod adresem osoby cierpiącej na schizofrenię. Członkowie rodziny mogą na przykład komentować zachowanie schizofrenika słowami: „Jesteś wariat!”. EW wiąże się również z przesadną czułością wobec chorego, która może okazać się nie do zniesienia. Pozwólcie, że wyjaśnię jedną rzecz. W żadnym razie nie twierdzę, że krytycyzm i nadmierna emocjonalność są przyczynami schizofrenii, ale mogą przyczynić się do powstania efektu diatetyczno-stresowego, podobnie jak wiele innych stresorów.
 Po przeczytaniu powyższych fragmentów może Ci się wydawać, że zaczynasz wykazywać objawy schizofrenii. Nie zwracaj jednak uwagi na szczegóły, ponieważ należy pamiętać, że wyniki badań wciąż nie są jednoznaczne. Na razie wiemy tylko tyle, że u schizofreników zaobserwowano pewne anormalne funkcjonowanie mózgu, które może współoddziaływać z niektórymi stresorami i w efekcie wywoływać chorobę. Poważne skutki tego zaburzenia motywują badaczy do wytężonej pracy, która przyniosła już wiele wartościowych wyników, ale wciąż pozostaje dużo do odkrycia.
 Leczenie schizofrenii
 Schizofrenia jest jednym z zaburzeń najtrudniejszych do wyleczenia. Jej skutki silnie upośledzają funkcjonowanie nie tylko osoby chorej, ale również całej jej rodziny. Istnieje wiele metod leczenia
  
  schizofrenii, od farmakologicznego po psychologiczne, które polega na pomocy choremu w opanowywaniu ważnych umiejętności, takich jak zdolności społeczne czy gospodarowanie pieniędzmi.
 • Przyjmowanie leków przeciwpsychotycznych, takich jak Haloperidol czy Zyprexa, to zwykle pierwsze rozwiązanie stosowane w przypadku osób cierpiących na schizofrenię lub pochodne zaburzenia psychotyczne. Choć działanie takich środków jest niezwykle skuteczne, zażywanie ich stanowi jedynie formę terapii paliatywnej, czyli osłabiającej objawy, a nie usuwającej przyczyny choroby.
 • Terapia psychospołeczna i rehabilitacja także wydają się przynosić efekty. Dzięki nim pacjenci nabywają umiejętności społecznych i zdolności przydatnych w codziennym życiu, które pozwalają zmniejszyć liczbę napotykanych stresorów.
 • Choć rzadko stosowana (ze względu na to, że wymaga ogromnych nakładów pracy, co wiąże się z wysokimi kosztami leczenia), psychoterapia, a zwłaszcza terapia kognitywna, wykazuje w ostatnich latach sporą skuteczność. Jej głównym zadaniem jest nauczenie pacjentów metod radzenia sobie z urojeniami, aby mogli normalnie funkcjonować.
 Większość ostatnio przeprowadzonych badań wykazuje, że połączenie farmakoterapii z terapią mówioną jest najlepszym sposobem leczenia schizofrenii. Wczesna interwencja i skuteczne wsparcie społeczne również sprzyjają pomyślnej prognozie. Chorzy na schizofrenię, którzy biorą leki, korzystają z psychoterapii oraz mają oparcie w rodzinie i przyjaciołach, mogą prowadzić produktywne życie.
 Problem polega głównie na tym, że objawy choroby są często na tyle silne, iż uniemożliwiają osiągnięcie poziomu emocjonalnej i behawioralnej równowagi, wymaganej do utrzymania stanowiska pracy i tworzenia satysfakcjonujących związków. Oprócz tego obniżone poczucie własnej wartości oraz obojętny stosunek do pracy
 
  i relacji z innymi ludźmi powodują, że schizofrenicy są na ogół bardzo silnie uzależnieni od stałej opieki medycznej.
 Inne rodzaje psychoz
 Dwa inne rodzaje psychoz to zespół urojeniowy oraz zaburzenia psychotyczne na tle narkotycznym.
 • Zespół urojeniowy. Charakteryzuje się występowaniem urojeń, które nie są szczególnie silne ani niezwykłe. Co gorsza, przekonania te nie pomagają w życiu, a niekiedy poważnie szkodzą. Mężczyzna może być przekonany, że jego żona ma romans, ale nie jest w stanie tego udowodnić. Takie przekonanie, jeśli potrwa dłużej niż miesiąc, zmieni się w urojenie. Ktoś inny może twierdzić, że woda w jego domu jest zatruta, mimo że nic na to nie wskazuje. Zespół urojeniowy nie cechuje się jednak innymi oznakami psychozy, które towarzyszą schizofrenii.
 • Zaburzenia psychotyczne na tle narkotycznym. Mówimy o nich, gdy urojenia są powiązane z zażywaniem substancji psychoaktywnych bądź z zespołem abstynencyjnym. Ludzie pod wpływem LSD czy PCP często wykazują zachowania psychotyczne, podobnie jak osoby odstawiające kokainę lub amfetaminę (zespół abstynencyjny przypomina objawy psychotyczne). Problem ten jest bardzo poważny. Każda osoba zażywająca narkotyki lub spożywająca alkohol powinna zdawać sobie sprawę z tego, że takie substancje mogą wywołać objawy psychotyczne.
 Dziwny nastrój
 Ciekawe, czy muzyka bluesowa w ogóle by powstała, gdyby wszyscy jej twórcy uczęszczali na psychoterapię? Choć z drugiej strony utwory te nie są dużo smutniejsze od innych, po prostu
 
  słychać w nich więcej żalu. Czasami pytam pacjentów, czy kiedykolwiek czuli się, jakby popadli w depresję. W odpowiedzi słyszę: „Oczywiście! Przecież wszyscy cierpią czasami na depresję”. Cóż, nie jest to do końca prawdą.
 Smutek to zwykła ludzka emocja, najczęściej związana z poczuciem straty. Utrata pracy, kochanka, dziecka czy kluczyków do samochodu mogą wywoływać smutek. Ale nic więcej. Smutek to nie depresja! Tym mianem określamy skrajną formę smutku, której towarzyszy kilka dodatkowych objawów. Wszyscy z nas, a może raczej prawie wszyscy, wiedzą, jak to jest być porzuconym przez chłopaka czy dziewczynę. Jak się wtedy czujemy? Smutni, zmęczeni, pozbawieni motywacji, cierpimy na bezsenność i nie mamy apetytu. Jednak wszystkie te emocje prędzej czy później zanikają. Udaje się nam je przezwyciężyć. To samo dzieje się w przypadku śmierci bliskiej osoby, tyle że wtedy to uczucie nazywamy żalem lub rozpaczą. Kiedy rozpaczamy, również nie możemy mówić o depresji. Jest ona czymś zupełnie innym.
 W niniejszej sekcji przedstawię najważniejsze cechy zaburzeń depresyjnych, główne objawy oraz niektóre teorie wyjaśniające przyczyny powstawania tego typu chorób.
 W sidłach głębokiej depresji
 Kiedy ktoś popada w depresję na tyle poważną, że musi udać się do specjalisty, najczęściej doświadcza większości z wymienionych poniżej objawów głębokiego zaburzenia depresyjnego przez czas dłuższy niż dwa tygodnie (ponieważ każdemu się zdarza, że przez jeden lub dwa dni czuje się kiepsko). Należą do nich:
 • obniżony nastrój przez większość dnia i większość dni w danym okresie;
 • anhedonia (wyraźny brak zainteresowania czynnościami i przyjemnością płynącą z ich wykonywania);
 
  • wyraźny spadek lub wzrost masy ciała bez celowo podejmowanych działań, a także zwiększenie lub zmniejszenie apetytu;
 • problemy z zasypianiem lub nadmierna senność;
 • poczucie podniecenia lub spowolnienia;
 • zmęczenie lub brak energii;
 • poczucie niskiej wartości lub obwinianie się o coś;
 • problemy z koncentracją;
 • powracające myśli związane ze śmiercią i samobójstwem.
 Miejmy nadzieję, że osoby mówiące, iż wszyscy czasem popadamy w depresję, nie będą tak skłonne powtarzać tego stwierdzenia po zapoznaniu się z powyższą listą. Jeżeli zaś zaobserwujesz u siebie trzy lub więcej podanych wyżej objawów, natychmiast udaj się do lekarza!
 Depresja może być na tyle poważna, że chory zaczyna myśleć o popełnieniu samobójstwa. Oczywiście odbieranie sobie życia jest także tematem licznych mitów. Jeden z nich brzmi: ludzie mówiący o samobójstwie nigdy go nie popełniają. Nic bardziej błędnego! To właśnie wspominanie o chęci odebrania sobie życia jest jedną z głównych oznak tego, że ktoś może zapragnąć zrealizować taki zamiar. Każda wzmianka o samobójstwie czy wyrządzeniu sobie krzywdy powinna być traktowana bardzo poważnie. Jeżeli obawiasz się, że ktoś, kogo znasz, może mieć podobne myśli, skontaktuj się ze specjalistą albo zadzwoń na lokalną gorącą linię.
 W USA i Europie depresja jest jednym z najpowszechniejszych zaburzeń psychicznych, występuje u 10 – 15% populacji. Objawy mogą
  
   pojawić się tylko raz bądź powtarzać się miesiące, lata, a nawet przez całe życie. U większości ludzi cierpiących na cykliczną odmianę okresy depresyjne przeplatają się z okresami remisji, w których objawy zanikają lub znacznie słabną. Depresja może pojawić się w dowolnym momencie życia i nie zależy to od pochodzenia, wieku ani płci.
 Przyczyny depresji
 Istnieją dwa podejścia teoretyczne, które wskazują, gdzie należy upatrywać przyczyn depresji:
 • Biologiczne. Według tych teorii przyczyną depresji są zaburzenia funkcjonowania mózgu lub odpowiadających za nie substancji chemicznych.
 • Psychologiczne. Teorie psychologiczne koncentrują się przede wszystkim na poczuciu straty.
 Biogeniczna hipoteza aminowa jest najpopularniejszym teoretycznym wyjaśnieniem biologicznych podstaw depresji. Zgodnie z tym podejściem omawiana choroba stanowi wynik deregulacji (ograniczonego działania) dwóch neuroprzekaźników w mózgu, a mianowicie noradrenaliny i serotoniny.
 Neuroprzekaźniki to substancje chemiczne umożliwiające komunikowanie się neuronów poprzez synapsę (przerwę pomiędzy dwoma neuronami). W mózgu występuje wiele różnych neuroprzekaźników. Każdy z nich koncentruje się w innym obszarze tego organu i pomaga w działaniu określonych rejonów zarządzających danymi zachowaniami. W czasie depresji największe zmiany zachodzą w obszarach mózgu odpowiedzialnych za nastrój, poznanie, sen, popęd seksualny i apetyt.
 Psychologiczne teorie depresji czerpią z wielu źródeł, do których należą:
 
   Teoria relacji z obiektem. Melanie Klein zasugerowała, że depresja jest wynikiem błędów w procesie rozwojowym dziecka, na skutek czego mogą pojawić się trudności z radzeniem sobie z poczuciem winy, wstydu i własnej wartości.
 Teoria przywiązania. John Bowlby proponuje inne wyjaśnienie przyczyn depresji. Wszystkie nasze związki z innymi ludźmi biorą początek w relacji z pierwszym opiekunem. Gdy ten związek zostanie przerwany albo będzie nieprawidłowy, może to stać się przyczyną skłonności do depresji wynikających z poczucia straty i problemów z nawiązywaniem relacji.
 Więź w niemowlęctwie zostaje naruszona z wielu różnych powodów, takich jak alkoholizm rodzica czy dorastanie w sierocińcu. Dzieci wykazujące zaburzenia przywiązania często czują się bezradne. To jest zaś typową oznaką depresji.
 Wyuczona bezradność. W latach 60. XX wieku Martin Seligman pracował z ludźmi, którzy pomimo starań nie byli w stanie osiągać stawianych sobie celów. Doświadczamy w życiu licznych porażek. W zwykłych okolicznościach większość z nas po prostu działa dalej i nie poddaje się ani nie wyciąga pesymistycznych wniosków na temat przyszłych zdarzeń i sukcesów. Jednak są ludzie, którzy w wyniku ponoszonych porażek i ogólnej skłonności do traktowania swoich wysiłków jako pozbawionych sensu mogą popaść w depresję.
 Kognitywna teoria depresji. Teoria Aarona Becka jest bardzo popularna i poparta wieloma badaniami. Badacz ten zasugerował, że depresja to zaburzenie myślenia, w wyniku którego powstaje nastrój przygnębienia i pojawiają się pokrewne objawy.
 
  Do takich „zniekształceń” poznawczych mogą należeć:
 • Myśli automatyczne. To stwierdzenia wprowadzające nas w stan depresyjny, z których istnienia nie zdajemy sobie jednak sprawy. Na przykład kiedy nie udaje mi się uruchomić samochodu, mogę powiedzieć sobie: „Mam dzisiaj pecha”, choć automatycznie pomyślę (nie zdając sobie z tego sprawy): „Nic nigdy mi się nie udaje”.
 • Błędne założenia i schematy ja – inni. Założenia i schematy ja – inni (przekonania dotyczące tego, kim się jest w relacji z innymi) oraz pozostałe poglądy na świat, własną osobę i przyszłość mają bardzo silny wpływ na nasze zachowania. Beck wprowadził też pojęcie triady poznawczej, w której każdemu wierzchołkowi trójkąta przypisany jest pewien zestaw przekonań odpowiadających następującym kwestiom: negatywnej opinii o sobie, pesymistycznemu obrazowi przyszłości i postrzeganiu świata jako przesadnie nieprzyjaznego.
 • Myślenie cykliczne: Taki sposób myślenia dobrze obrazuje sytuacja, w której ktoś zakłada, iż nie jest w stanie niczego osiągnąć. To przekonanie raczej nie ułatwia angażowania się w cokolwiek, wskutek czego spada poziom motywacji. W wyniku tego dany człowiek niczego nie robi, co stanowi bardzo dobry „dowód” na to, że nie jest w stanie niczego osiągnąć. Takie błędne i samopotwierdzające się założenie może dość szybko doprowadzić tę osobę do depresji.
 Leczenie depresji
 Istnieje kilka skutecznych sposobów leczenia depresji. Jednym z nich jest stosowanie leków przeciwdepresyjnych, takich jak powszechnie znany Prozac lub Seroxat. Psychoterapia, zwłaszcza
 
  terapia kognitywno-behawioralna oraz interpersonalna, uznawana jest za szczególnie skuteczną metodę leczenia. Ponadto badania wykazują, że „aktywność”, czyli uprawianie sportów i ogólne zajęcie się czymkolwiek, stanowi niezły środek przeciwdziałający depresji, a regularne wykonywanie ćwiczeń fizycznych pomaga w usuwaniu objawów związanych z reakcją pacjentów na własne zachowanie i sprawdza się nie gorzej niż lekarstwa. Powszechnie przyjętą praktyką jest łączenie farmakoterapii z psychoterapią.
 Zaburzenia dwubiegunowe
 Zaburzenia dwubiegunowe są bardziej znane jako zaburzenia maniakalno-depresyjne. Charakteryzują się silnymi zmianami nastrojów, od depresji do manii, która jest stanem nadmiernie podniesionego lub nerwowego nastroju. Trwa około tygodnia i towarzyszą jej następujące objawy:
 • podniesione poczucie własnej wartości i ważności (wymyślanie przy obiedzie kompletnych rozwiązań dotyczących problemu głodu i zaprowadzenia pokoju na świecie);
 • zmniejszenie zapotrzebowania na sen (prawidłowe funkcjonowanie przy 3 – 4 godzinach snu na dobę);
 • gadatliwość;
 • gonitwa myśli;
 • bardzo krótki okres skupienia uwagi;
 • drastycznie zawyżony poziom aktywności (rozpoczynanie wielu zadań naraz lub koszenie trawnika w środku nocy);
 • przesadne angażowanie się w przyjemne działania, które mają potencjalnie szkodliwe konsekwencje (hazard, szał zakupów, przygody seksualne).
 
  Aby można było stwierdzić u danej osoby objawy zaburzeń dwubiegunowych, musi ona przejść co najmniej jeden epizod maniakalny i mieć oznaki depresji, manii lub zaburzenia łączącego te objawy (noszącego znamiona zarówno depresji, jak i manii). Innymi słowy, tego typu schorzenia da się zdiagnozować wyłącznie u jednostek wykazujących objawy depresji i manii. Z tego powodu podejrzewa się je głównie u ludzi cierpiących na bardzo silne zmiany nastroju.
 Typową cechą zaburzeń dwubiegunowych jest powtarzanie się epizodów. Choroba ta może być bardzo niebezpieczna, głównie za sprawą kłopotów, jakie niekiedy powoduje zachowanie maniakalne. Osoba w stanie maniakalnym może bowiem dość szybko wydać duże sumy pieniędzy, pozrywać związki emocjonalne, a nawet dopuścić się działań nielegalnych lub przestępczych.
 Choroba ta przypomina huśtawkę skrajnych emocji (czasami smutnych, czasami radosnych), wykraczających poza ramy zwykłego zachowania. Takie zmiany nie zachodzą w ciągu jednego dnia czy nawet tygodnia. W chorobie dwubiegunowej różnej długości okresy epizodów maniakalnych, depresyjnych i mieszanych przeplatają się przez mniej więcej dekadę. Same epizody mogą trwać od tygodnia do kilku lat.
  Lek na depresję?
 Leki przeciwdepresyjne należą do najczęściej przepisywanych w USA i Europie środków. Dlaczego tak się dzieje? Czy wszyscy cierpimy na depresję? Ta choroba jest tematem wielu publicznych dyskusji. Mimo to warto pamiętać, że zgodnie z wynikami badań podczas leczenia krótkoterminowego inne formy terapii mogą być tak samo skuteczne jak farmaceutyki, a być może nawet przyniosą lepsze rezultaty w opiece długoterminowej. Najlepszy lek na depresję nie musi być lekarstwem w potocznym tego słowa znaczeniu.
 
  Niektóre osoby wykazują jednak tzw. gwałtowne zmiany, czyli poważne wahania nastroju cztery lub więcej razy do roku. Szanse wyleczenia takich ludzi są mniejsze, ponieważ epizody dzieli zbyt mało czasu, by umożliwić chorym normalne funkcjonowanie.
 Odkrywanie przyczyn zaburzeń dwubiegunowych
 Najpopularniejsze teorie dotyczące powodów występowania schorzeń dwubiegunowych, a ściślej manii, mają podłoże biologiczne. Badania wykazały występowanie u chorych zaburzeń neurochemicznych w pewnych partiach mózgu. Wywołują one błędy w działaniu dwóch neuroprzekaźników: dopaminy i serotoniny. Na razie nie ma innych dowodów na wyjaśnienie tego zjawiska.
 Mimo to na długo przed rozpoczęciem badań biologicznych psychoanalitycy zaproponowali inne wyjaśnienie. W najprostszym możliwym ujęciu mania jest dla nich formą reakcji obronnej przed depresją. Według psychoanalityków mózg broniący się przed depresją modyfikuje sposób działania poprzez zmianę skrajnego smutku w skrajną radość. Symbolicznym odpowiednikiem takiej zmiany jest śmiech w chwili, gdy dowiadujemy się o śmierci ukochanej osoby. To skrajna postać zaprzeczenia. Kiedy pacjenci cierpiący na manię biorą udział w psychoterapii, leczenie opiera się właśnie na hipotezie defensywnej.
 Powszechnie podkreśla się także rolę stresu w zaostrzaniu przebiegu choroby. Nie zawsze jest on przyczyną manii lub depresji, ale może pogłębić stan chorobowy lub przyspieszyć nadejście epizodu obniżonego bądź podniesionego nastroju.
 Leczenie zaburzeń dwubiegunowych
 Obecnie podstawową formą leczenia zaburzeń dwubiegunowych jest farmakoterapia. Wykorzystywane są w niej przede wszystkim środki z grupy stabilizatorów nastroju. Ich zadanie polega na stabilizowaniu stanu emocjonalnego pacjenta i zmniejszaniu szansy wystąpienia
 
  kolejnych epizodów. Do powszechnie używanych stabilizatorów nastroju należą węglan litu i Depamide.
 Psychoterapia jest stosowana jako dodatkowa forma leczenia. Ma ona pomóc pacjentom radzić sobie z negatywnymi konsekwencjami ich maniakalnego zachowania oraz zrozumieć powagę sytuacji. W ostatnich latach coraz częściej korzysta się również z terapii kognitywno-behawioralnej. Pomaga ona osobom cierpiącym na zaburzenie dwubiegunowe lepiej koordynować zachowania oraz rozpoznawać zbliżające się objawy zmiany nastroju.
 Więcej na temat zaburzenia dwubiegunowego możesz przeczytać w książce Bipolar Disorder for Dummies autorstwa Candidy Fink i Joego Kraynaka.
 W szponach lęku
 Kolejna klasa chorób to zaburzenia lękowe, które znane są pod wieloma eufemistycznymi nazwami, takimi jak „stres”, „nerwy”, „strach”, „lęki” czy „zdenerwowanie”. Określeń tych używamy na co dzień i zwykle jesteśmy przekonani, że rozumiemy ich znaczenie. Lęk można zdefiniować jako poczucie strachu i niepokoju. Kiedy jesteśmy lękliwi, zwykle boimy się czegoś. A czego? To zależy. Odkrycie przyczyny lęku pomaga określić typ zaburzenia lękowego, z jakim mamy do czynienia.
  Skamienieć ze strachu
 Ludzie mogą lękać się wielu różnych rzeczy. Kiedy ktoś bardzo się czegoś boi, choć wie, że dana rzecz nie stanowi żadnego zagrożenia, jego zachowanie nazywamy fobią. Istnieje wiele rodzajów takich zaburzeń. Fobie społeczne wiążą się ze strachem przed ludźmi. Agorafobia to lęk przed otwartą przestrzenią. Petrofobia to z kolei obawa przed polnymi kamieniami. No dobrze, to ostatnie to żart, ale faktem jest, że istnieje kilkaset różnych rodzajów fobii. Oto kilka wartych uwagi:
 
   Pomijając zwykłe troski, zaburzenia lękowe są najprawdopodobniej najpopularniejszymi zaburzeniami psychicznymi. Ale czy troski faktycznie można określić mianem zaburzenia? Musisz pamiętać, że każde zachowanie dałoby się umieścić na skali normalności. Troska bywa tak intensywna lub uciążliwa, iż wymaga udania się do specjalisty. Martwisz się, że zostaniesz patologicznym „zamartwiaczem”? Spokojnie. Odpręż się, weź głęboki oddech i czytaj dalej. Musisz dowiedzieć się jeszcze wielu rzeczy, zanim zdecydujesz się wyciągnąć wnioski i ruszyć po pomoc.
 Do najczęstszych zaburzeń lękowych należą:
 • Ogólne zaburzenia lękowe. Przesadne i ciągłe zamartwianie się różnymi problemami.
 • Zespół stresu pourazowego. Ciągłe przeżywanie traumatycznych zdarzeń, które niosły zagrożenie dla życia. Wiąże się z podniesionym poziomem pobudzenia i skłonnościami do unikania miejsc oraz osób związanych z tymi wypadkami.
 • Zespół zaburzeń obsesyjno-kompulsywnych. Zachowania, którymi kierują obsesje (powtarzające się myśli) i kompulsje (skłonności do powtarzania różnych czynności, takich jak na przykład mycie rąk).
  • akrofobia — lęk wysokości;
 • klaustrofobia — lęk przed zamkniętymi pomieszczeniami;
 • nyktofobia — lęk przed ciemnością;
 • mysofobia — lęk przed brudem;
 • zoofobia — lęk przed zwierzętami lub konkretnym ich gatunkiem.
 
  W tej sekcji skupię się na jednym z najpopularniejszych zaburzeń lękowych, jakim są napady paniki.
 Jeżeli boisz się wychodzić wieczorem z domu, ponieważ mieszkasz w niebezpiecznej okolicy, nie jest to objaw fobii, lecz zdrowego rozsądku. Niektórzy ludzie unikają opuszczania domu, i to nie dlatego, że mieszkają w dzielnicy cechującej się wysokim poziomem przestępczości. Takie osoby odczuwają lęk przed otwartą przestrzenią, który nosi nazwę agorafobii. Na ogół jest ona silnie związana z poważnym zaburzeniem lękowym, jakim są napady paniki, polegające na powtarzających się atakach paniki bądź lęku, a także na lęku przed wystąpieniem takich objawów w przyszłości.
 DSM-V definiuje atak paniki następująco: „Określony okres odczuwania intensywnego strachu lub dyskomfortu, w którym występują co najmniej cztery z niżej wymienionych objawów pojawiających się gwałtownie i osiągających szczyt w ciągu 10 minut:
 • Kołatanie lub przyspieszone bicie serca.
 • Potliwość, drżenie mięśni i kończyn.
 • Krótki oddech, duszności, bóle w klatce piersiowej.
 • Nudności i zawroty głowy.
 • Poczucie odrealnienia lub alienacji (niebycie sobą).
 • Lęk przed utratą kontroli, szaleństwem lub nagłą śmiercią.
 • Odrętwienie, mrowienie, dreszcze lub fale ciepła”.
 Osoba, u której powtarzają się ataki paniki, może przejawiać symptomy towarzyszące napadom, jeżeli przesadnie martwi się wystąpieniem następnych ataków, nierealistycznie ocenia konsekwencje ataku czy też istotnie zmienia swoje zachowanie w wyniku ataków. Klasycznym objawem zespołu napadów paniki jest lęk przed tym, że ataki są oznaką innej, poważniejszej choroby, takiej jak zawał serca lub choroba psychiczna, albo spowodują
 
  gwałtowną śmierć. Występowanie tego objawu może mieć bardzo poważne skutki. Na ogół prowadzi do bardzo wysokiego poziomu stresu, co może zwiększyć ryzyko wystąpienia budzących lęk chorób.
 Najczęstszą formą zmiany zachowania jest w tym przypadku pojawienie się agorafobii, czyli silnego lęku przed przebywaniem w miejscach, których nie da się szybko opuścić lub w których niełatwo uzyskać pomoc. Najczęściej przybiera to formę strachu przed jazdą windą, przebywaniem w tłumie, podróżowaniem zatłoczonym metrem albo nawet prowadzeniem samochodu w korku.
 Wymieniłem jednak tylko część objawów agorafobii. Omawiane zaburzenie wiąże się również z unikaniem potencjalnie groźnych sytuacji, co powoduje coraz częstsze zamykanie się w domu. To może być niezwykle stresujące zarówno dla osoby cierpiącej na napady paniki, jak i dla jej rodziny. Ciężko bowiem prowadzić normalne życie, jeżeli małżonek czy rodzic nie chce wychodzić z domu. Pacjenci tacy mają też na ogół poważne problemy małżeńskie.
 Odkrywanie przyczyn napadów paniki
 Istnieją co najmniej dwa dobre wyjaśnienia przyczyn występowania zespołu napadów paniki: psychobiologiczne podejście Davida Barlowa oraz model poznawczy.
 Barlow zakładał, że napady paniki są wynikiem przesadnej reakcji lękowej, która pojawia się w mózgu pod wpływem stresu. Pewne osoby są bardziej wrażliwe pod względem psychobiologicznym, dlatego ich system nerwowy czasami reaguje zbyt mocno. Wrażliwość ta jest połączona z nadwrażliwością psychologiczną, wywołaną przekonaniem, że niektóre odbierane przez ciało wrażenia stanowią oznakę poważnych problemów, a także nieuzasadnionym
  
  (miejmy nadzieję) założeniem, iż świat to wrogie i niebezpieczne miejsce.
 Model poznawczy (Beck, Emery i Greenberg, 1985) jest bardzo podobny do koncepcji Barlowa, lecz skupia się raczej na poglądach pacjenta. Podstawowe założenie tej teorii to uznanie napadów paniki za wynik błędnej interpretacji zwykłych reakcji organizmu, która prowadzi do podniesienia poziomu stresu, co z kolei zaostrza reakcje i powoduje pojawienie się kolejnych błędnych interpretacji. Jak widać, jest to błędne koło. Osoba interpretuje coś jako szkodliwe lub niebezpieczne i zaczyna się bać, co potęguje zarówno samo odczucie, jak i lęk przed nim.
 Leczenie napadów paniki
 Napady paniki są leczone zarówno farmakologicznie, jak i za pomocą różnych form psychoterapii. Zażywanie leków przeciwdepresyjnych z grupy trójpierścieniowych jest dość skuteczną metodą zmniejszania ryzyka wystąpienia ataku. Benzodiazepiny, jedna z grup środków uspokajających, również pozwalają osiągać pozytywne rezultaty.
 Bardzo dobre wyniki w leczeniu napadów paniki przynosi terapia behawioralna. Polega ona przede wszystkim na uczeniu technik relaksacyjnych, a następnie stopniowym wystawianiu pacjentów na działanie bodźców, które pierwotnie wyzwalały napady paniki, i ćwiczeniu odporności na tego typu sytuacje. Brzmi to jak opis tortury, ale jest skuteczne. Dzięki tym ćwiczeniom pacjentom udaje się zachowywać spokój w sytuacjach, które wcześniej budziły w nich paniczny lęk.
 Terapia poznawcza pomaga natomiast zmienić sposób myślenia na redukujący skłonności do błędnego postrzegania oraz interpretowania reakcji organizmu. Celem tego działania jest zmiana myślenia typu „ojej, a co, jeśli...?” na myślenie typu „i co z tego?” poprzez zdobywanie informacji o procesach fizjologicznych i dostępnych źródłach pomocy z zewnątrz.
 
  Zrozumieć problemy młodych ludzi
 Zaburzenia psychiczne występują u dzieci i dorastających osób równie często, co u dorosłych, czyli u mniej więcej 20% ludzi. Tak więc dzieci nie są wyjątkiem, jeżeli chodzi o choroby psychiczne. Mogą mieć dokładnie takie same problemy, co dorośli, choć szansa na ich wystąpienie jest nieco inna. Przykładowo na depresję cierpi mniej więcej taki sam odsetek ludzi poniżej 18. roku życia, co osób dorosłych. Podobnie jest z zaburzeniami lękowymi (najczęstszymi zaburzeniami diagnozowanymi u dzieci), ale już szanse na wystąpienie schizofrenii są u nieletnich znacznie niższe niż u dorosłych.
 Chociaż zarówno dzieci, jak i dorośli mogą doświadczać tych samych zaburzeń psychicznych, istnieją pewne problemy, które pojawiają się częściej we wczesnym wieku. Zwykle są diagnozowane przed osiągnięciem pełnoletniości.
 • Zaburzenia umysłowe — cechują się anormalnie niskim poziomem zdolności intelektualnych i adaptacyjnych, na przykład samodzielnego działania i komunikacji;
 • zaburzenia zdolności szkolnych — problemy związane ze zdobywaniem, przetwarzaniem i wykorzystywaniem informacji, takie jak dysleksja i dyskalkulia;
 • zaburzenia zdolności motorycznych — upośledzenie rozwoju umiejętności koordynacji działań ruchowych;
 • zaburzenia komunikacyjne — problemy ze słuchem i mową;
 • zaburzenie opozycyjno-buntownicze — zespół zachowań cechujących się ciągłym naruszaniem praw innych ludzi; obejmuje m.in. agresywne postawy, łamanie prawa i przemoc wobec rówieśników;
 
  • niemowlęce i wczesnodziecięce problemy żywieniowe — przyjmowanie wyraźnie zbyt dużych lub małych ilości jedzenia bądź inne zaburzenia, takie jak pica, czyli spożywanie rzeczy niejadalnych;
 • kompulsje — występowanie nieświadomych zachowań, obejmujących ruchy (tiki nerwowe) i wypowiedzi (jak na przykład w zespole Tourette’a);
 • zaburzenia wypróżniania — należą do nich m.in. enkoprezja (zanieczyszczanie ubrania kałem) i enurezja (zanieczyszczanie moczem);
 • zaburzenia uwagi/zaburzenie hiperkinetyczne — anormalnie niski poziom uwagi, przejawiający się problemami z koncentracją i kontrolą impulsu;
 • chroniczne zaburzenia rozwojowe — obejmują zaburzenia związane z poważnym ograniczeniem rozwoju komunikacji, funkcjonowania społecznego i zachowań, jak na przykład w przypadku autyzmu.
 Poradzić sobie z ADHD
 Czy ciągle jesteś w ruchu, masz problemy z usiedzeniem w jednym miejscu, cały czas coś robisz, a do tego często działasz pod wpływem impulsu, bez rozważenia skutków? Czy zdarza się, że przerywasz pracę i zaczynasz intensywnie myśleć o czymś innym? Masz tendencje do porzucania niedokończonych zajęć? Jeżeli tak, możliwe, że cierpisz na zaburzenie uwagi z zaburzeniem hiperkinetycznym lub zespół pobudzenia psychoruchowego (ADHD).
 ADHD wcześniej nosiło nazwę ADD (ang. Attention Deficit Disorder — zaburzenie uwagi). Diagnoza tego zaburzenia obejmuje dwa zespoły zachowań: na pierwszy składają się objawy zachowań hiperkinetycznych, drugi obejmuje symptomy
  
  zaburzenia uwagi. Nie zawsze występują one razem, a nawet jeżeli, to mogą mieć różne natężenie.
 Do objawów osiowych tego zaburzenia zaliczamy następujące zjawiska i zachowania:
 • impulsywność i pobudzenie ruchowe — ciągła zabawa przedmiotami, trudności z usiedzeniem w jednym miejscu, silne skłonności do biegania i wspinania się, bardzo wysoka ruchliwość, gadatliwość, niecierpliwość, tendencja do przerywania innym podczas rozmowy i brak poszanowania cudzej przestrzeni osobistej;
 • brak uwagi — trudności ze skupieniem uwagi, popełnianie łatwych do uniknięcia błędów, kłopoty z koncentrowaniem się na wypowiedziach innych, problemy z kończeniem czynności, gubienie przedmiotów, częste zapominanie i skłonność do szybkiego rozpraszania uwagi.
 ADHD obejmuje bardzo szeroki zakres natężenia objawów i zwykle nie jest diagnozowane przed ukończeniem 4. roku życia. Terapia polega najczęściej na podawaniu leków (najczęściej stymulantów, takich jak Ritalin lub Straterra). Ważne jest jednak również stosowanie terapii zachowań oraz interwencji psychospołecznych. Te ostatnie stanowią bardzo ważną część metody terapeutycznej opracowanej przez dra Arthura D. Anastopoulosa i spopularyzowanej przez Russela Barkleya. Obejmuje ona również modyfikację zachowania, szkolenia dla rodziców i dziecka oraz ewentualne konsultacje.
 Zaraz, czy nie pomyliłem się, pisząc: „stymulanty”? Nie, wszystko jest w porządku. Środek używany do leczenia ADHD to psychostymulant, którego opracowanie mogło mieć związek z obserwacją dorosłych pijących kawę (kofeina również należy do psychostymulantów), aby móc mocniej skupić się na pracy bądź nauce. Stymulacja mózgu pozwala bowiem na lepszą koncentrację.
 Chociaż wydaje się to mało intuicyjne,
 
   neuropsychologiczne problemy leżące u podstaw ADHD mają związek ze stosowaniem stymulujących lekarstw. Główne objawy tego zaburzenia są wynikiem nieoptymalnego funkcjonowania płata czołowego, a ściślej — obszarów odpowiadających za funkcje wykonawcze, do których zaliczamy m.in. planowanie i organizację pracy. Ten rejon steruje bowiem funkcjami odpowiadającymi za sprawne organizowanie, planowanie, uwagę, skupienie i działania celowe. Dotyczy to zarówno celów dalekosiężnych, jak i doraźnych, na przykład podniesienia z podłogi rzuconych tam skarpetek.
 U osób cierpiących na ADHD płat czołowy działa słabiej, niż powinien, co negatywnie wpływa na poziom organizacji pozostałych części mózgu i prowadzi do działań impulsywnych, nieprzemyślanych i nieskoordynowanych. Stymulanty pozwalają pokonać ten brak „energii” poprzez wzmocnienie działania wspomnianego obszaru mózgu i spowolnienie impulsów do poziomu umożliwiającego większą kontrolę nad wykonywanymi czynnościami.
 Przyczyna osłabienia działania płata czołowego nie została jeszcze do końca poznana, ale badania sugerują silny wpływ czynników genetycznych oraz negatywnych wydarzeń zachodzących w procesie rozwojowym.
 Życie we własnym świecie
 Teraz jestem osobą znacznie mniej autystyczną niż kiedyś. Pamiętam, że kiedyś mogłam godzinami dokładnie zbierać paprochy z dywanu i patrzeć na wirujące przedmioty. Nie chciałam, aby mnie dotykano. Nie mogłam uciec od dźwięków płynących z otoczenia. Do czwartego roku życia nie miałam ochoty mówić, a jedynie krzyczałam i nuciłam. Na szczęście w miarę upływu lat mój stan się poprawiał.
 
  — Temple Grandin
 Temple Grandin to stosunkowo znana dorosła osoba dotknięta autyzmem, czyli neurologicznym zaburzeniem rozwojowym. Cechuje się ono anormalnym rozwojem języka, bardzo niskim poziomem rozwoju zdolności społecznych oraz powtarzalnym i silnie ograniczonym zachowaniem. Aktorka Claire Danes w 2010 roku zagrała Temple Grandin w poświęconym jej filmie. Pani Grandin, obecnie doktor nauk weterynaryjnych, jest uznawana za rzeczniczkę osób dotkniętych autyzmem. Często publicznie opowiada o tym zaburzeniu.
 Autyzm jest zwykle rozpoznawany w 3. – 4. roku życia dziecka (chociaż pewne objawy mogą pojawić się znacznie wcześniej). Obejmuje następujące trzy zespoły (obszary) objawów:
 • upośledzenie interakcji społecznych — zaburzenia niewerbalnych zachowań społecznych, takich jak kontakt wzrokowy i gestyka, nienawiązywanie relacji stosownych do wieku, brak spontanicznego dzielenia się z innymi radością, zainteresowaniami bądź osiągnięciami, brak wzajemności społecznej i emocjonalnej;
 • upośledzenie komunikacji — opóźnienie bądź całkowity brak rozwoju mowy lub, w przypadku osób posiadających zdolności komunikacji werbalnej, problemy z inicjowaniem i podtrzymywaniem rozmowy; stereotypowe lub powtarzalne stosowanie języka, częste używanie wyrażeń idiosynkratycznych, ciągłe powtórzenia, dziwna intonacja bądź mocno nietypowe stosowanie słów; rzadkość lub brak zabawy w naśladowanie zachowań;
 • powtarzalne lub stereotypowe wzorce zachowania, zainteresowań lub działań — intensywne wykorzystywanie stereotypowych lub powtarzalnych wzorców zainteresowań, które cechują się anormalną intensywnością lub poziomem skupienia; mało elastyczne trzymanie się specyficznych, niefunkcjonalnych, rutynowych zachowań bądź rytuałów;
 
  powtarzanie czynności niemających praktycznego zastosowania (na przykład klaskanie lub uderzanie rękami, wykręcanie palców, a nawet złożone ruchy całego ciała), obsesyjne zainteresowanie częściami przedmiotów.
 Autyzm jest złożonym zaburzeniem rozwoju neurologicznego, który może przybierać różne formy — od łagodnej (tzw. wysoko funkcjonujący autyzm) do poważnej. Przyczyna tego zaburzenia nie została jeszcze dokładnie poznana, ale analizy są obiecujące. Nie wiadomo, czy autyzm ma podłoże genetyczne, jednak dość dobrze poznano jego aspekty poznawcze i neuropsychologiczne. Na szczególną uwagę zasługują dwie teorie: model połączeń nerwowych i teoria umysłu.
 Uważa się, że mózg osób dotkniętych autyzmem rozwija się inaczej niż u zdrowych ludzi (więcej informacji na temat działania i organizacji mózgu znajdziesz w rozdziale 3.). Wyniki badań są bardzo złożone. Sugerują, że osoby z autyzmem cechują się anormalnie niskim poziomem rozwoju pewnych obszarów mózgu i nadmiernym rozwojem innych. Organ ten może również mieć większą objętość niż u zdrowych ludzi. Uogólniając, badacze sugerują, że w przypadku autyzmu mózg działa i komunikuje się ze sobą w bardzo specyficzny sposób. A zatem autyzm można traktować jako zaburzenie organizacji oraz integracji nerwowej.
 Jeżeli myślisz, że ktoś, na kogo patrzysz lub z kim rozmawiasz, ma „swój punkt widzenia”, to Twoje zachowanie odpowiada „teorii umysłu”. Wielu ludzi uważa bowiem, że inni myślą dokładnie tak jak oni, co ułatwia im spojrzenie na świat z ich perspektywy. Badania kliniczne wykazują jednak, że osoby cierpiące na autyzm nie przejawiają takiej „teorii umysłu”. Innymi słowy, nie zakładają, że inni myślą podobnie, co skutkuje słabszym rozwojem zdolności społecznych. Kłopoty ze zrozumieniem mimiki i gestów, przewidywaniem zachowań, nawiązywaniem rozmowy oraz okazywaniem wzajemności społecznej i emocjonalnej mogą być wynikiem zaburzeń teorii umysłu. Należy jednak pamiętać, że podobnie jak w przypadku genetyki, jest to wyłącznie jedna z wielu
 
  czekających na potwierdzenie hipotez, która może, lecz nie musi wyjaśniać całego spektrum autyzmu.
 Jedno pozostaje pewne. Autyzm jest w dużej mierze zaburzeniem, z jakim osoba chora musi się mierzyć przez całe życie. Ludzie, u których wcześnie zdiagnozowano to schorzenie i szybko rozpoczęto leczenie, mogą mieć jednak nadzieję na poprawę losu. Podobnie jak w przypadku osób cierpiących na inne neurologiczne zaburzenia rozwojowe, życie jednostek dotkniętych autyzmem ma szansę w dużym stopniu zmieniać się na lepsze. Naukowcom i terapeutom udało się opracować wiele programów wsparcia rozwoju. Przynoszą one obiecujące rezultaty. Programy takie zwykle wykorzystują teorię „nauczania”, aby wspomóc naturalny rozwój i skompensować niedobory rozwojowe. Poniżej przedstawiam cztery spośród najlepiej zbadanych koncepcji leczenia autyzmu:
 • Analiza zachowań stosowanych — próby dyskretne (DTT — Discrete Trial Teaching). Metoda prób dyskretnych to specyficzna technika nauczania, w której stosowane są zasady warunkowania instrumentalnego i klasycznego oraz bardzo intensywne formy uczenia (analiza zachowań stosowanych (AZS) została szerzej opisana w rozdziale 16., zaś o warunkowaniu możesz przeczytać w rozdziale 3.). DTT jest na ogół kojarzona z pracami dra Ivara Lovaasa (1927 – 2010).
 • Terapia kluczowej reakcji (PRT — Pivotal Response Treatments). Uważana za interwencję AZS, gdyż opiera się w dużej mierze na zabawie, stosuje naturalne wzmocnienia w paradygmacie warunkowania instrumentalnego i koncentruje się na wzmacnianiu motywacji uczestników. PRT była rozwijana przede wszystkim przez małżeństwo drów Roberta i Lynn Koegelów z University of California w Santa Barbara, którzy po raz pierwszy zaproponowali ją w latach 70. XX wieku.
 • Model wczesnego startu (Denver). Opracowany przez psychologów rozwojowych Sally Rogers i Geraldine Dawson na początku XXI wieku model wczesnego startu łączy podejście
 
  typowe dla PRT i „model rozwojowy”, w którym doświadczenia określone jako krytyczne dla rozwoju dziecka są stosowane jako główne wytyczne dla interwencji i programu ćwiczeń.
 • Metoda zachowania werbalnego (VB — Verbal Behavior). Doktor Mark Sundberg opracował ją na początku XXI wieku, gdy próbował nauczyć autystyczne dzieci sposobów komunikacji werbalnej. Chociaż badacze nie uznają jej za uniwersalną i kompletną, metoda ta cieszy się powszechnym szacunkiem, ponieważ jest bardzo subtelna, złożona i doskonale zaprojektowana. Koncentruje się na wspieraniu rozwoju zdolności komunikacyjnych i językowych.
 
  Część V
 Twoja nowa, lepsza osobowość
 Pięć sposobów na obniżenie stresu: • Oddychaj powoli i głęboko.
 • Odżywiaj się zdrowiej.
 • Wykonuj proste, powtarzalne zadania. • Ćwicz fizycznie.
 • Powiedz komuś, jak się czujesz.
 • Odkryj prawdę o mnogości i zróżnicowaniu ludzkich doświadczeń.
     Przeczytaj mój artykuł Exploring Human Differences: Culture, Gender and Sexuality na stronie www.dummies.com/extras/psychology.
      W tej części...
 • Zagłębimy się w testy psychologiczne, aby odkryć, w jaki sposób psychologowie mogą ustalić, czy ludzie faktycznie mają problemy, a także zasugerujemy, jak można sobie radzić z kłopotami.
 • Zapoznamy się z różnicami pomiędzy tradycyjnymi terapiami „mówionymi”: psychoanalizą, terapią behawioralną, terapią poznawczą i innymi popularnymi rodzajami terapii psychologicznych.
 • Odkryjemy terapię behawioralną i poznawczą, powszechnie wykorzystywane do pracy z problemami i korzystające z
 
    mniej tajemniczych podejść do psychiki.
 • Przyjrzymy się terapii humanistycznej i egzystencjalnej, która skupia się na kluczowych kwestiach bycia i radzeniu sobie z nimi.
 • Dowiemy się nieco na temat wciąż rozwijanej psychologii zdrowia i jej podejścia do stresu, chorób, rozwiązywania problemów oraz naturalnej odporności psychicznej.
  
  Rozdział 14.
 Ocena problemu i testowanie psychiki
 W tym rozdziale:
 • Zrobimy notatki z historii.
 • Dostaniemy ocenę.
 • Napiszemy test.
 • Zdejmiemy klapki z oczu.
 Wielu ludzi chodzi do psychologa lub też do innego specjalisty zajmującego się zdrowiem psychicznym, ponieważ odczuwa silne negatywne emocje lub często styka się z przerastającymi ich problemami życia codziennego. Podobnie jak podczas wizyty u lekarza rodzinnego, pacjent pojawia się w gabinecie z podejrzeniem choroby, kłopotem lub zapytaniem. Bardzo często ktoś idzie do specjalisty, ponieważ chce się dowiedzieć, co tak naprawdę się z nim dzieje. Psycholog słucha i stara się jak najdokładniej ocenić problem oraz zrozumieć sytuację pacjenta. Jeżeli bowiem postawi błędną diagnozę, nie będzie w stanie pomóc.
 Ostatnio kupiłem sobie nowy komputer. Zabrałem go do domu, podłączyłem i wydawało się, że wszystko jest w jak najlepszym porządku. Nie mogłem się doczekać, aż skorzystam z internetu. Kiedy jednak próbowałem się połączyć, coś zaczęło się psuć. Możesz sobie wyobrazić moją złość, kiedy po wydaniu tysiąca dolarów na nowy sprzęt nie byłem w stanie z niego skorzystać.
   
  Następnie spędziłem trzy dni na próbach ustalenia, co nie działa. Zmieniłem kabel telefoniczny, zadzwoniłem do firmy telekomunikacyjnej i do sklepu, w którym kupiłem komputer, jednak nikt nie był w stanie mi pomóc.
 Dopiero po trzech dniach żona zwróciła mi uwagę, że podłączyłem kabel do niewłaściwego gniazda w komputerze, po czym wetknęła wtyczkę w odpowiednie miejsce i połączyła się z siecią bez najmniejszych kłopotów. Sam nie byłem w stanie naprawić problemu, ponieważ błędnie go zdiagnozowałem. Myślałem, że skoro jestem naukowcem, to należycie sprawdziłem i oceniłem wszystkie przyczyny występowania usterki. Niestety, myliłem się.
 W tym rozdziale przedstawię procesy i procedury wykorzystywane przez psychologów w ocenach klinicznych, a obejmujące m.in. analizę historii oraz gromadzenie informacji o naturze problemów, z którymi przychodzą pacjenci. Omówię również oceny i testy stanowiące jeden z podstawowych elementów szkolenia psychologicznego. Nie zabraknie również opisu autentycznych badań stosowanych na co dzień w pracy psychologów.
 W czym problem?
 Pierwszym krokiem do rozwiązania każdego problemu jest rozpoznanie i zdefiniowanie go. Psychologowie dysponują stworzonymi specjalnie do tego celu narzędziami i metodami. Wizyta u terapeuty zwykle rozpoczyna się od rozwinięcia tematu obecnej kwestii (czyli problemu, z którym przychodzi pacjent), po czym następuje proces zbierania dokładnych informacji.
 Psycholog: Proszę mi powiedzieć, co panu dolega?
 Pacjent: Skąd mam wiedzieć? To pan jest lekarzem.
 Takie pytanie często denerwuje pacjentów, ponieważ czasami nie zdają sobie sprawy z tego, co się z nimi dzieje, i uważają, że psycholog będzie znać odpowiedzi na wszystkie pytania. Jednak bez
 
  dokładnego zbadania sytuacji danej osoby każdy specjalista od zdrowia psychicznego mógłby co najwyżej lepiej lub gorzej zgadywać. Dwa najpopularniejsze podejścia do badania klinicznego to wywiad sformalizowany oraz testy psychologiczne, które postaram się opisać w niniejszej sekcji.
 Lekcja historii
 Technik prowadzenia wywiadu jest zapewne tyle, ilu samych psychologów. Każdy preferuje bowiem jakąś metodę zdobywania przydatnych informacji. Czym jednak jest taka przydatna informacja?
 Jak napisałem wcześniej, większość wizyt rozpoczyna się od omówienia podstawowej kwestii, czyli tzw. prezentowanego problemu. Niewielu pacjentów przychodzi bowiem do psychologa z gotowym opisem kłopotu, pasującym do kryteriów podanych w DSM- V. Przedstawiane problemy są zwykle dość niejasne lub zagmatwane.
 Pojawiające się na początkowym etapie kłopoty z komunikowaniem problemów nie muszą wynikać z tego, że ludzie nie wiedzą, co im dolega. Często przyczyną tego jest fakt, że pacjenci i psychologowie korzystają z innych terminów na określenie tego samego zjawiska. Ty na przykład powiesz, że nie możesz spać, nie masz apetytu albo nie potrafisz przestać płakać, a ja stwierdzę, iż cierpisz na depresję.
 Jednym z obszarów, w których najłatwiej dostrzec problemy psychologiczne, jest sfera funkcjonowania społecznego. Podczas omawiania historii pacjenta w trakcie wywiadu psycholog zbiera informacje dotyczące rodziny, przyjaciół, współpracowników i innych osób bliskich temu człowiekowi. Poza funkcjonowaniem społecznym pod uwagę bierze się również wykształcenie i pracę zawodową. Czy pacjent skończył jakąś szkołę wyższą? Czy wykonuje pracę, która daje mu satysfakcję?
  
   Pacjenci zwykle przychodzą na terapię, mając wiele do powiedzenia. Często są przytłoczeni doświadczeniami i nie zawsze wiedzą, jak należy je opisać. Psycholog z kolei na ogół stara się w mniej lub bardziej rzeczowy i zwięzły sposób podzielić wywiad na następujące etapy:
 1. Wyjaśnienie przedstawionego problemu.
 2. Zebranie historii życia pacjenta.
 Czy jest to autobiografia? Cóż, w pewnym sensie tak, choć dotyczy wyłącznie kilku konkretnych obszarów życia. Z punktu widzenia psychologa najważniejsze są te elementy, które wiążą się z aktualnym zagadnieniem, czyli wskazują na przyczynę całego problemu.
 3. Omówienie stanu zdrowia pacjenta.
 Ocena stanu zdrowia jest zawsze bardzo istotnym elementem wywiadu. Wiele psychologicznych czy psychiatrycznych problemów ma bowiem swoje źródło w chorobach i zaburzeniach somatycznych. Innymi słowy, takie kłopoty mogą wynikać wprost ze schorzeń fizjologicznych. Przykładowo pacjent skarży się na ataki paniki (problem psychologiczny), podczas gdy w rzeczywistości są one objawem ataku serca (problem medyczny/fizjologiczny). Kiedy ostatni raz ta osoba poddała się kompleksowemu badaniu? Czy ma problemy zdrowotne? Czy przyjmuje jakieś leki? Czy nadużywała alkoholu bądź narkotyków? Czy doświadczała odmiennych stanów świadomości, które wymagają leczenia?
 4. Zebranie dokładnej historii stanu psychicznego.
 Czy pacjent kiedykolwiek cierpiał na depresję? Czy leczył się psychiatrycznie? Czy przebywał w szpitalu
 
  psychiatrycznym lub podejmował próby samobójcze? Czy któryś z członków jego rodziny cierpiał na chorobę psychiczną? Czy pacjent myślał o skrzywdzeniu kogoś? Pewne informacje są niezwykle ważne, ponieważ to od nich może zależeć bezpieczeństwo danej osoby. Skrupulatny profesjonalista zawsze poświęca odpowiednio dużo czasu na właściwą ocenę najistotniejszych aspektów sprawy, a dla psychologa nie ma kwestii poważniejszej niż próba popełnienia samobójstwa bądź możliwość wystąpienia u pacjenta zachowań przemocowych.
 Ocena stanu psychicznego
 W trakcie wywiadu psycholog stara się wychwycić specjalne behawioralne, poznawcze i emocjonalne wskaźniki zaburzeń. Taka procedura nosi nazwę oceny stanu psychicznego i zwykle polega na obserwacji jedenastu obszarów, do których należą:
 • Wygląd. Higiena, schludność, cechy fizyczne i znaki szczególne. Ktoś może dbać o siebie w dziwny lub niewłaściwy sposób. Na przykład jest nieuczesany, brudny, niechlujnie ubrany bądź wyraźnie wychudzony. Warto również przedyskutować nietypowy wygląd, wykraczający poza granice norm kulturowych lub społecznych.
 • Zachowanie. Jedne z najsilniejszych oznak zaburzenia można stwierdzić podczas obserwacji zachowania. Istotne są tu:
 • Ruch. Znaczenie mogą mieć takie zachowania, jak mimowolna zabawa przedmiotami, szybkie lub spowolnione poruszanie się albo wykonywanie dziwnych gestów. Osoby nerwowe często obracają coś w palcach lub skubią ubranie. Pacjenci pogrążeni w depresji mogą
 
  siedzieć w bezruchu. Paranoik przekonany o tym, że ściga go wywiad, będzie na przykład co kilka minut wyglądać przez okno.
 • Mimika. Uczucia malujące się na twarzy również mogą być istotne (na przykład smutek, wściekłość, brak wyrazu lub zastygnięcie twarzy w jakimś wyrazie emocji).
 • Mowa. Dwa zaburzenia przejawiają się przede wszystkim w mowie:
 • Schizofrenia. Mowa jest nieuporządkowana, fragmentaryczna lub niezrozumiała. Pacjent może używać słów i zdań pozornie niemających sensu. Kiedyś, gdy byłem wolontariuszem w schronisku dla bezdomnych, otrzymałem anonimowy telefon. Kiedy zapytałem, w czym mogę pomóc, mój rozmówca odpowiedział: „Wbij szpilkę w poduszkę. Dzwoniłeś do mnie. Czego chcesz? Oszaleję przez te listy... żarówka... bijcie w bębny... wbij szpilkę w poduszkę... czego chcesz?”. To doskonały przykład mowy nieuporządkowanej.
 • Zaburzenia dwubiegunowe. W tym przypadku anormalna jest szybkość mowy. Pacjenci podczas fazy maniakalnej niekiedy w ogromnym tempie wyrzucają z siebie słowa. Sprawiają wrażenie, jakby nie mogli przestać mówić, a także błyskawicznie zmieniają tematy.
 • Nastrój i afekt. Nastrój określa dominujące emocje wyrażane przez pacjenta. Czy jest smutny, szczęśliwy, zły, w stanie euforii, czy lękliwy? Afekt odnosi się do zakresu, intensywności i zasadności emocjonalnego zachowania pacjenta. Czy jest lekko zasmucony, czy pogrążony w głębokiej rozpaczy? Czy czuje coś poza smutkiem? A może okazuje całe spektrum emocji? Inną powszechnie obserwowaną cechą afektu jest zmienność (labilność) nastroju. Jak często zmienia
 
  się humor pacjenta? Czy dana osoba w jednej chwili jest pełna energii, by chwilę później popaść w apatię?
 • Treść myśli. Wszystko, o czym myślą ludzie, jest istotne dla oceny klinicznej. Dziwne myśli, takie jak urojenia, mogą sugerować występowanie zaburzenia psychicznego. Nie tak osobliwe, lecz nie mniej dręczące myśli, na przykład obsesyjne i natrętne, niekiedy wskazują na zaburzenie lękowe. Myśli o śmierci i przemocy są ważne przy ocenie ryzyka samobójstwa i wystąpienia agresywnych zachowań.
 • Procesy myślowe. Pewne sposoby myślenia mogą stanowić objawy zaburzenia. Należą do nich:
 •
 • Myślenie oboczne. Polega na zmianie tematu rozmowy, tak aby poruszać tylko te problemy, które jedynie w marginalny sposób są związane z właściwym przedmiotem dyskusji.
 • Skojarzenia dźwiękowe. Dość silnie sugerują zaburzenia myślenia. Polegają na kończeniu zdania jakimś wyrazem, którego brzmienie przywołuje słowo lub myśl, od której rozpoczyna się kolejne zdanie, niemające żadnego związku z poprzednim poza właśnie podobieństwem brzmienia. Przykładem może być taka wypowiedź: „Kiedy wracałem do domu, zobaczyłem jakiś samochód przed wejściem. Przed przejściem dla pieszych zawsze się zatrzymuję... nie chcę kogoś potrącić... Wytrącić, taki hałas wytrąca mnie z równowagi”. Ten rodzaj mowy zdezorganizowanej jest trudny do zrozumienia. Wypowiedzi nie mają wiele sensu.
 Percepcja. Problemy percepcyjne wiążą się z halucynacjami. Pacjenci mogą doświadczać omamów słuchowych (słyszeć głosy), wzrokowych, węchowych, smakowych lub cielesnych (dziwne wrażenia dotykowe, jak na przykład uczucie, jakby pod skórą wędrowały insekty). Bardzo
 
  poważnym zaburzeniem jest słyszenie głosów nakazujących zrobić krzywdę sobie lub innym osobom, nazywane czasami omamami nakazowymi.
 • Funkcjonowanie intelektualne. Poziom intelektualny pacjenta można ustalić dzięki analizie jego słownictwa, wiedzy ogólnej i zdolności do myślenia abstrakcyjnego. Jednak ocena umiejętności umysłowych oparta wyłącznie na obserwacji jest wysoce subiektywna i powinna stanowić jedynie punkt wyjścia do dalszego badania.
 • Uwaga lub koncentracja i pamięć. Bardzo ważne jest, by zaobserwować, czy pacjenci rozpraszają się podczas wywiadu i czy mają kłopoty ze skupianiem się na aktualnych zadaniach. Pamięć krótkotrwałą można łatwo sprawdzić — wystarczy polecić pacjentowi, by zapamiętał jakiś fakt, a następnie zapytać o niego kilka minut później. Zdolność do przywoływania zdarzeń z własnej biografii oraz informacji historycznych jest miarą funkcjonowania pamięci długotrwałej. Wiele zaburzeń objawia się właśnie występowaniem problemów z pamięcią i koncentracją.
 • Orientacja. Czy pacjent wie, gdzie się znajduje? Jaka jest pora roku? Która godzina? Upewnienie się, czy pacjent wie, gdzie się znajduje, i zna aktualną datę i godzinę, to ważna część oceny stanu psychicznego. Wiele poważnych problemów zdrowotnych i zaburzeń psychicznych wywołuje kłopoty z orientacją.
 • Wgląd i osąd. Czy pacjent zdaje sobie sprawę z tego, że może być chory psychicznie? Czy rozumie zależność pomiędzy swoim zachowaniem, procesami myślowymi i zaburzeniami? Wgląd jest ważny przy ocenie motywacji pacjenta i jego chęci poddania się terapii. Osąd danej osoby można ocenić dzięki obserwowaniu zasadności podejmowanych przez nią decyzji, poziomu impulsywności oraz planowania przed podjęciem działania. Element ten jest szczególnie istotny przy ocenie
 
  zagrożenia, ryzyka wystąpienia agresywnego zachowania czy podjęcia próby popełnienia samobójstwa.
  Każdy ma swojego bzika
 Wyobraź sobie, że w kawiarni spotykasz dystyngowanego mężczyznę w średnim wieku, który nosi uszka oraz maskę myszy. Owszem, żyjemy w wolnym kraju, ale taki wygląd można uznać za coś naprawdę niespotykanego.
 Niewielu jest przecież dorosłych ludzi noszących na co dzień mysie kostiumy. Kiedy ktoś nieustannie zachowuje się jak w Halloween, warto się tym zainteresować. Nie osądzać ani nie wyciągać pochopnie wniosków, ale właśnie zainteresować się.
 Zestaw narzędzi do testowania umysłu
 W dzisiejszych czasach do leczenia chorób i zaburzeń psychicznych wykorzystuje się wiele różnych dyscyplin wiedzy. Testy psychologiczne są jednak wyłączną domeną psychologów. Choć niektórzy, na przykład doradcy szkolni czy nauczyciele pracujący w szkołach specjalnych, także przeprowadzają takie badania, to najczęściej używają ich w dość ograniczonej formie. Psychologowie są zaś przygotowani do stosowania szerokiego zakresu testów i uznaje się ich za najlepszych specjalistów w tej dziedzinie.
 Testy psychologiczne są częścią całościowego procesu oceny psychologicznej. Ocena jest zaś zestawem naukowych procedur używanych do mierzenia oraz określania zachowania i procesów myślowych poszczególnych jednostek. Anne Anastasi (1908 – 2001), była przewodnicząca Amerykańskiego Stowarzyszenia Psychologicznego, definiuje test psychologiczny jako obiektywną,
  
  ustandaryzowaną próbkę postępowania lub procesu umysłowego. Tego typu narzędzia są używane do formalizowania danych zdobytych w ramach obserwacji. Niemal wszystkie cechy, które stanowią obiekt zainteresowania psychologów, można zmierzyć za pomocą odpowiednich testów.
 Testy mogą mieć postać ankiet, zadań pisemnych, ćwiczeń (jak układanie układanki), wywiadów i obserwacji. Testowanie psychologiczne nie różni się zbytnio od stosowanego w innych dziedzinach nauki. Na przykład badanie krwi służy do określania m.in. poziomu trombocytów. Test osobowości ma zaś na celu zmierzenie konkretnych aspektów ludzkiej osobowości. Idea jest ta sama, zmienia się wyłącznie obiekt badania.
 Co czyni test „obiektywnym”? Otóż może on zostać uznany za obiektywny, gdy spełnia akceptowalne normy w trzech obszarach: standaryzacji, trafności oraz rzetelności.
 Standaryzacja
 Anne Anastasi uważa test za ustandaryzowany, jeżeli istnieje jednolita procedura stosowania go i zliczania wyników. Kontrolowanie zewnętrznych zmiennych pozwala na uzyskanie maksymalnej dokładności. Jeżeli bowiem ktoś użyje tego samego testu na dwa różne sposoby w odniesieniu do dwóch różnych osób, to wyniki takiego pomiaru nie będą wiarygodne, ponieważ zostanie naruszona naukowa zasada kontroli.
 Innym elementem procesu standaryzacyjnego jest ustalenie normy dla testu. Norma oznacza średni wynik, jaki odpowiednio duża grupa ludzi uzyskuje w konkretnym badaniu. Na przykład średni rezultat na skali inteligencji Wechslera (WAIS-R) wynosi 100. Ta wartość staje się normą, z którą porównuje się wyniki innych ludzi. Normy określa się poprzez testowanie odpowiednio dużej grupy osób bądź kilku
  
  takich grup, po którym następuje pomiar średnich i zakresu wszystkich otrzymywanych rezultatów. Ta ostatnia wartość nosi nazwę zmienności. Jeżeli zatem opracuję test mierzący zdolność do rozwiązywania problemów, będę mógł określić jego normę dzięki przetestowaniu odpowiednio dużej (wielotysięcznej) grupy ludzi i udokumentowaniu wyników. Przebadane grono będzie stanowić punkt odniesienia dla wszystkich kolejnych testów. Pozwoli mi to ocenić, jak dobrze dana osoba wypada na tle wcześniej przetestowanej grupy.
 Polegać na testach
 Rzetelność określa powtarzalność wyników danej metody stosowanej w przypadku różnych ludzi, przez różnych psychologów i w różnych okolicznościach. Rzetelny test powinien dawać te same wyniki w każdej sytuacji. Nierzetelne badania są obarczone zbyt dużym błędem pomiaru, aby mogły stanowić użyteczne narzędzie pracy psychologicznej. Jeżeli przeprowadzimy ten sam test dwukrotnie na tej samej osobie i otrzymamy jednakowe wyniki, można go uznać za rzetelny. Jeśli to samo badanie zostanie przeprowadzone na tym człowieku przez dwóch różnych psychologów, wyniki powinny być zaś przynajmniej mocno zbliżone (wówczas można mówić o rzetelności międzytestowej). Każdą metodę należy przetestować pod kątem rzetelności, zanim zacznie być stosowana przez specjalistów. Psychologowie są zobowiązani do używania wyłącznie tych narzędzi, których rzetelność została potwierdzona. Na tej grupie zawodowej ciąży bowiem obowiązek zapewniania jak najdokładniejszych informacji, co nie jest możliwe przy posługiwaniu się testami opracowanymi nierzetelnie. Każdy psycholog powinien wiedzieć, czy dane zachowanie stanowi rezultat cech wewnętrznych klienta, czy też wynika ze zjawisk zachodzących w otoczeniu danej osoby. Aby upewnić się, że testy mierzą to, co powinny, w fazie ich opracowywania stosuje się metodę testu- retestu, czyli przeprowadza się badanie na tych samych ludziach
 
  (oczywiście po pewnym czasie, aby zapobiec zapamiętywaniu odpowiedzi) i sprawdza, czy uzyskane wyniki są porównywalne.
 Gdy w grę wchodzą testy psychologiczne, moi pacjenci często narzekają na ich niewiarygodność. Twierdzą, że takie narzędzie niczego nie mierzy ani nie udowadnia. Być może mają rację, ale tylko w sytuacji, gdy test faktycznie jest niemiarodajny.
 Zaufać metodzie
 Skąd wiem, że używany przeze mnie test naprawdę mierzy to, co powinien? Mogę przecież być przekonany o tym, że określam inteligencję, podczas gdy w rzeczywistości sprawdzam zdolność językową. Taki błąd pojawia się często w sytuacji, gdy narzędzie jest używane do badania osób, na których nie było standaryzowane (aby ustalić średnie wyniki osiągane przez ludzi podobnych do tych, których będzie się badać za jego pomocą). Wyniki testów używanych do analizy innych ludzi niż ci, na których standaryzowano badanie, są wysoce niemiarodajne i najprawdopodobniej błędne.
 Gdy narzędzie mierzy to, co powinno, określa się je mianem trafnego. Oceny badania dokonuje się poprzez porównanie jego wyników z inną znaną miarą danej zmiennej. Na przykład jeżeli mój test ma określać poziom depresji, to jego rezultaty muszą być zgodne z powszechnie zaakceptowaną metodą badania tego schorzenia, jaką jest kwestionariusz depresji Becka.
 Pamiętaj o tym, że spora część, jeżeli nie większość testów psychologicznych mierzy coś, co nie może być zaobserwowane. Krwinki obejrzysz pod mikroskopem, ale z inteligencją nie jest już tak łatwo. Uznaje się ją za coś istniejącego głównie poprzez jej manifestację w testach psychologicznych. Dlatego też teoria naukowa, na której opiera się test, ma bardzo duże znaczenie.
  
  Stosowanie testów psychologicznych jest nieco bardziej skomplikowane niż zadawanie pytań i analizowanie odpowiedzi. To przedsięwzięcie naukowe. Ze względu na złożoność testów większość zawodowców twierdzi, że dostępność i wykorzystywanie tego typu narzędzi powinno być kontrolowane, aby mogły je stosować wyłącznie przeszkolone osoby. Ryzyko nadmiernego uproszczenia i błędnej interpretacji jest zbyt wielkie, by powierzać przeprowadzanie badań amatorom.
 Poza tym gdyby ludzie zapoznali się z testami, przestałyby być rzetelne, ponieważ zamiast na przykład mierzyć inteligencję, badałyby wyłącznie umiejętność zapamiętywania poprawnych odpowiedzi na pytania z poprzedniego narzędzia i właściwego odpowiadania na pytania mierzące te cechy, które testowany chce zademonstrować.
 Rodzaje testów
 Istnieje wiele rodzajów badań psychologicznych. Pięć najpopularniejszych to: testy kliniczne, szkolne, osobowości, inteligencji oraz neuropsychologiczne (organiczne). Każde z tych narzędzi mierzy inny rodzaj zachowań bądź procesów psychicznych.
 Testy kliniczne
 Psychologowie kliniczni na ogół wykorzystują tego typu testy, aby sprecyzować diagnozę i ocenić naturę zaburzenia lub dysfunkcji badanej osoby bądź członków jej rodziny. Specyficzne narzędzia zostały zaprojektowane po to, by oceniały poziom występowania konkretnych objawów zaburzeń. Takie badania noszą nazwę testów diagnostycznych. Popularnym przykładem jest kwestionariusz depresji Becka, który służy do pomiaru poziomu depresji.
 Testy zachowania i funkcjonowania adaptacyjnego to dwa kolejne rodzaje badań klinicznych pozwalających ocenić, jak dobrze pacjent radzi sobie w życiu codziennym i czy wykazuje jakieś problemy w
 
  zakresie zachowania. Przykładem takiego narzędzia może być lista zachowań dziecięcych, służąca do mierzenia poziomu zaburzeń zachowania dziecka. Innym powszechnie używanym testem jest rodzicielska skala oceny Connera (ang. Conner’s Parent Rating Scale), stworzona do oceny występowania zespołu nadpobudliwości psychoruchowej połączonej z deficytem uwagi (ADHD).
 Poza testami i kwestionariuszami mierzącymi poszczególne zaburzenia w procesie diagnostycznym wykorzystuje się wiele narzędzi zaprojektowanych do innych celów. Testy inteligencji służą do pomiaru współczynnika inteligencji, ale mogą także pomóc w diagnozowaniu zaburzeń poznawczych i trudności z uczeniem się. Badania osobowości zaprojektowano do określania typów osobowości, ale nadają się również do zdobywania informacji na temat rodzaju problemów psychologicznych danej osoby.
 Testy szkolne
 Testy szkolne służą do mierzenia aktualnego poziomu kompetencji szkolnej. Glen Ayward, członek rady Wydziału Pediatrii Rozwojowej i Behawioralnej w Southern Illinois University School of Medicine, wskazuje trzy główne powody przeprowadzania takich badań:
 • wyszukiwanie uczniów wymagających specjalnej uwagi;
 • odkrywanie przyczyn problemów w nauce u danych osób w
 celu wyeliminowania możliwości występowania upośledzeń;
 • pomoc w planowaniu nauki i samym uczeniu się.
 Typowy test szkolny dotyczy najpopularniejszych zdolności szkolnych: czytania, pisania i liczenia. Niektóre badania odnoszą się również do innych dziedzin, takich jak nauki ścisłe czy społeczne. Popularnym testem szkolnym wykorzystywanym w USA jest poprawiona bateria testów psychoedukacyjnych Woodcocka- Johnsona (ang. Woodcock-Johnson Psychoeducational Battery, Revised). Składa się z dziewięciu podtestów mierzących standardowe zdolności wymienione powyżej, ale analizy są dość
 
  szczegółowe. Na przykład na test matematyczny składają się proste obliczenia i zadania z treścią.
 Testy szkolne są popularne w systemach edukacyjnych. Gdy dziecko uczęszczające do szkoły podstawowej lub średniej ma problemy z nauką, nie jest niczym dziwnym, że przechodzi takie badanie w celu sprawdzenia poziomu podstawowych umiejętności. Przyswajanie wiedzy sprawia kłopot uczniom, którzy cierpią na zaburzenia uczenia się. Rozpoznanie opiera się m.in. na ocenie osiągnięć danej osoby. W innych przypadkach problemy z nauką wynikają z przyczyn niezwiązanych ze szkołą, takich jak kłopoty emocjonalne, nadużywanie substancji psychoaktywnych czy sprawy rodzinne. Test szkolny czasami pomaga ujawnić również takie zewnętrzne czynniki.
 Testy osobowości
 Testy osobowości mierzą wiele różnych rzeczy, nie tylko same cechy osobowości. Wiele narzędzi zaprojektowano w taki sposób, by określały poziom emocji, motywacji oraz umiejętności interpersonalnych, a także specyficzne aspekty osobowości, zależnie od tego, na jakiej teorii oparty jest dany test. Większość metod takiego badania to testy osobiste. Polegają one na tym, że pacjent sam odpowiada na pytania dotyczące siebie, najczęściej pisemnie.
 Testy osobowości są zwykle opracowywane na podstawie konkretnej teorii osobowości. Na przykład istnieją narzędzia mierzące zjawiska związane z id, ego i superego.
 MMPI-2
 Prawdopodobnie najczęściej używany test osobowości to MMPI-2, czyli wielofazowy minnesocki kwestionariusz osobowości, wersja 2.
 [2] (ang. Minnesota Multiphasic Personality Inventory). Większość psychologów jest przygotowanych do stosowania tej metody, uważanej za bardzo wiarygodne narzędzie. MMPI-2 dostarcza badaczowi wielu informacji na temat występowania patologii
 
  psychicznych oraz ich poziomu. Ponadto pozwala zdobyć sporo danych związanych z emocjonalnym, behawioralnym i społecznym funkcjonowaniem pacjenta. Wielu psychologów używa MMPI-2 w celu sprawdzenia trafności własnych diagnoz i obserwacji.
 Test składa się z 567 pytań, zaś jego wyniki są łączone w dziewięć kategorii klinicznych zwanych skalami. Jeżeli któryś rezultat przekracza pewną ustaloną granicę, badający na ogół poświęca mu więcej uwagi. Psychologowie uważają bowiem takie wyniki za istotne klinicznie. MMPI-2 pozwala na uzyskanie doskonałego przekroju informacji na temat wielu obszarów, m.in. depresji, problemów zdrowotnych, gniewu, kontaktów społecznych, lęków i poziomu energii.
 Projekcje z głębi
 Projekcyjne testy osobowości tworzą wyjątkową grupę narzędzi. Gdy myślimy o badaniach psychologicznych, właśnie one przychodzą nam na myśl jako pierwsze. Stereotypowym wyobrażeniem takiej metody jest prezentowanie pacjentowi kartki z nieregularną plamą lub rysunkiem jakiejś osoby i zadawanie nieodłącznego pytania: „Co pan widzi na tym obrazku?”.
 (Darmowy test osobowości, niemający jednak statusu narzędzia naukowego, znajduje się na stronie www.dummies.com/extras/psychology).
 Takie testy są wyjątkowe, ponieważ opierają się na tzw. hipotezie projekcyjnej, zgodnie z którą przedstawienie danej osobie niedookreślonego bodźca wyzwala w niej skłonność do uzupełniania go. Dzięki temu ujawnione zostają takie elementy osobowości i działania psychologicznego, które nie są dostrzegalne w bardziej bezpośrednich sytuacjach. Nie oznacza to jednak, że omawiane testy służą do oszukiwania ludzi. Opierają się bowiem na założeniu, że wielu z nas nie potrafi zbyt dobrze wyrazić słowami własnych stanów psychicznych,
   
  ponieważ na przeszkodzie stają mechanizmy obronne. Niektórzy ludzie nie są świadomi swoich prawdziwych emocji. Testy projekcyjne opracowuje się w taki sposób, by ominąć tę linię obrony i dotrzeć do głębi psychiki.
 Jedno z najpopularniejszych badań projekcyjnych to test barwnych plam Rorschacha. Składa się z dziesięciu kart zawierających po jednej barwnej plamie. Żadna z tych plam nie przedstawia nikogo ani niczego konkretnego. Zostały stworzone poprzez rozlanie tuszu na kartce papieru i złożenie jej na pół. Wszelkie znaczenia i struktura obrazów są wyłącznie wynikiem wyobrażeń osoby poddanej badaniu.
 Testy inteligencji
 Testy inteligencji są stosowane znacznie częściej niż jakiekolwiek inne badania. Służą do pomiaru wielu różnych zdolności intelektualnych i poznawczych, a także często pozwalają określić ogólną wartość inteligencji, nazywaną czasem IQ, czyli ilorazem inteligencji.
 Z takich testów korzysta się w wielu różnych sytuacjach. Można je stosować do celów diagnostycznych, zwłaszcza gdy badanie dotyczy upośledzeń i zaburzeń poznawczych. Często też korzysta się z nich w szkołach i w czasie eksperymentów naukowych. Testy inteligencji są znane od czasów, kiedy psychologię zaczęto uznawać za oddzielną dziedzinę nauki, a więc od opublikowania prac Wilhelma Wundta w początkach XX wieku.
 Najczęściej wykorzystywane badania inteligencji to czwarta edycja skali inteligencji dorosłych Wechslera (WAIS-IV) i czwarta edycja skali inteligencji dziecięcej Wechslera (WISC-IV). Każdy z tych testów składa się z kilku podtestów służących do analizy konkretnego aspektu inteligencji. Obie metody pozwalają uzyskać osobne wyniki dla każdego podtestu oraz ogólny rezultat, odzwierciedlający poziom inteligencji ogólnej. Podtesty mierzą zaś
 
  takie cechy, jak: uwaga, wiedza ogólna, organizacja wzrokowa, rozumienie. (Darmowy test inteligencji, niemający jednak statusu narzędzia naukowego, dostępny jest na stronie www.dummies.com/extras/psychology).
 Testy neuropsychologiczne
 Chociaż nie są nowością, testy funkcjonowania neuropsychologicznego i zdolności poznawczych zmienionych w wyniku uszkodzeń mózgu coraz częściej stają się elementem arsenału narzędzi psychologów. Tego typu analizy są od dawna wykorzystywane jako metody wspomagające badanie za pomocą rezonansu magnetycznego lub tomografii pozytronowej, ale znajdują również coraz szersze zastosowanie jako środek wspomagający inne rodzaje testów.
 Technologia skanowania pozwala stwierdzić uszkodzenie mózgu, ale testy neuropsychologiczne służą do precyzyjnego określania wpływu tego czynnika na funkcjonowanie badanego. Skan pozwala uznać: „Tak, mózg jest uszkodzony!”, zaś test dodaje: „A tak wygląda związany z nim problem poznawczy”.
 Testy neuropsychologiczne są wykorzystywane w szpitalach, klinikach, gabinetach prywatnych i wszędzie tam, gdzie psychologowie pracują z ludźmi wykazującymi objawy zaburzeń na tle neuropsychologicznym. Osoby po urazie głowy czy z innym uszkodzeniem mózgu mogą udać się na dokładne badanie tego typu.
 Popularnym narzędziem neuropsychologicznym jest nie tyle test, co cały ich zestaw noszący nazwę baterii testów neuropsychologicznych Halsteada-Reitana (ang. Halstead-Reitan Neuropsychological Test Battery). Zawiera on wiele badań mierzących rozmaite konstrukty neuropsychologiczne, takie jak pamięć, uwaga i koncentracja, kompetencje językowe, zdolności
   
  motoryczne, sprawność słuchowa i planowanie. Znajdują się w nim nawet testy MMPI-2 i WAIS-IV. Kompletne badanie trwa kilka godzin i nigdy nie wykonuje się go podczas jednej sesji. Pełna procedura oceny może zająć nawet parę tygodni i kosztować sporo pieniędzy, jednak kiedy zostanie przeprowadzona przez kompetentnego specjalistę, jej wyniki dostarczają wielu przydatnych informacji.
 Psychologowie dysponują licznymi narzędziami. Część z nich ma szerokie zastosowanie, jak test Halsteada-Reitana, inne zaś są przeznaczone do badania bardzo ściśle określonego zakresu zdolności, na przykład języka lub uwagi. Kiedy specjaliści chcą przeprowadzić szczegółową ocenę za pomocą złożonego narzędzia bądź baterii specjalistycznych testów, najczęściej oceniane są następujące dziedziny funkcjonowania neuropsychologicznego:
 • czynności wykonawcze — skupienie, planowanie, organizacja, sprawdzanie, hamowanie i samoregulacja;
 • komunikacja i język — postrzeganie, przyjmowanie i wyrażanie języka i komunikatów niewerbalnych;
 • pamięć — pamięć wzrokowa, słuchowa, robocza i długoterminowa;
 • funkcje sensomotoryczne — funkcje zmysłowe i ruchowe, a więc na przykład słuch, węch, dotyk oraz proste i złożone ruchy mięśni;
 • funkcje wzrokowo-przestrzenne — percepcja wzrokowa, koordynacja wzrokowo-motoryczna, skanowanie wzrokowe i rozumowanie percepcyjne;
 • szybkość i sprawność — ocena szybkości i wydajności myślenia.
 Kwestia uczciwości
 
  Jedną z ważniejszych rzeczy, o których nie wspomina się w szkołach, jest to, że nie każdy człowiek przychodzący na badanie psychologiczne ma zamiar odpowiadać uczciwie. Trudno w to uwierzyć, ale tak właśnie się dzieje. Niestety, ludzie chcący poddać się testowi bądź do niego zmuszeni często uciekają się do udawania i symulowania zachowań.
 Symulacja polega na ukrywaniu bądź zniekształcaniu własnych umiejętności, problemów i innych cech w określonym celu. Innymi słowy, jest to pewna forma oszukiwania. W kontekście badań psychologicznych pacjenci mogą udawać lepszych bądź gorszych, niż są w rzeczywistości. Symulacja negatywna to konkretna forma symulacji, której cel stanowi wykazanie zaburzeń bądź upośledzeń, jakie w rzeczywistości nie mają miejsca.
 Dlaczego ktoś miałby podawać się za lepszego, niż jest? Cóż, testy są często stosowane przy różnego rodzaju selekcjach i od ich wyniku zależy, czy dana osoba zostanie wybrana spośród wielu innych. Decyzję podejmuje się zwykle przy rekrutacji, ocenie rodziców w procedurze rozwodowej bądź ocenie ryzyka.
 Kiedy zajmowałem się medycyną sądową (patrz artykuł Exploring Human Differences: Culture, Gender and Sexuality na stronie www.dummies.com/extras/psychology), do moich obowiązków należało określanie zagrożenia, jakie mogli stanowić na wolności przestępcy skazani za poważne zbrodnie, którzy mieli prawo ubiegać się o zwolnienie warunkowe. Musiałem oceniać prawdopodobieństwo, z jakim tacy ludzie okazaliby się recydywistami. Opinia taka dość mocno wpływała na decyzję o zwolnieniu, więc w interesie więźnia było udawanie lepszego, niż był w rzeczywistości.
 Z drugiej strony dlaczego ktoś miałby świadomie zaniżać swoją ocenę? Z wielu powodów, ale najczęściej dla pieniędzy. Takie zachowanie można zaobserwować u osób starających się wyłudzić zasiłek inwalidzki poprzez udowadnianie, że nie są w stanie pracować.
  
  Nie zawsze chodzi jednak o pieniądze. Niektórzy oskarżeni starają się wykazać, że w czasie popełniania przestępstwa nie byli zdolni kontrolować swojego zachowania na skutek choroby psychicznej. Próbują w ten sposób doprowadzić do złagodzenia wyroku, a nawet uniewinnienia.
 Symulowanie nie jest łatwe. Psychologowie mają bowiem do dyspozycji wiele narzędzi, metod i technik służących do wykrywania oszustw, przesady i nieuczciwości. Są one także wbudowane w dużą część testów. Ponadto istnieją metody prowadzenia wywiadu, które ułatwiają stwierdzenie symulowania. Ludzie potrafiący wskazywać kłamców i oszustów zawsze są mile widziani w branży psychologicznej, szczególnie zaś w psychologii sądowej.
 Przypisy:
 [2] W Polsce stosuje się pierwszą wersję tego testu (MMPI) — przyp. tłum.
    
  Rozdział 15.
 Proszę się wygodnie położyć
 W tym rozdziale:
 • Dokonamy rozróżnienia pomiędzy analizą a terapią. • Pofreudujemy.
 • Zajrzymy pod powierzchnię.
 • Zadziałamy.
 Często zastanawiam się, jak wiele dzieci terapeutów pyta rodziców, czy nie wystąpiliby na szkolnych targach pracy i nie opowiedzieli o swoim zawodzie. „Moja mama jest terapeutką. Pomaga ludziom, jak sądzę. Siedzi i rozmawia z nimi o ich problemach, a oni czasami płaczą, a czasami się wściekają”. Niektóre zawody można opisać łatwiej niż inne i choć wielu ludzi rozumie ideę psychoterapii (zwanej czasem w skrócie po prostu terapią), to dużo trudniej przychodzi im wyjaśnienie, czym tak naprawdę ona jest.
 Wygląda na to, że istnieją setki definicji psychoterapii. Lewis Wolberg, znany psychoterapeuta z Nowego Jorku, zdefiniował ją jako sposób kontrolowania problemów emocjonalnych, który polega na nawiązaniu przez specjalistę kontaktu z pacjentem w celu osłabienia lub usunięcia szkodliwych objawów, zmiany zaburzonego zachowania osoby poddającej się terapii i wsparcia jej w zdrowym rozwoju osobowości. Zakłada się przy tym, że leczone symptomy mają charakter psychologiczny.
 J.B. Rotter z University of Connecticut podaje inną dobrą definicję: „Psychoterapia [...] jest celowym działaniem psychologa mającym na
   
  celu wprowadzenie zmian w życiu pacjenta, które sprawią, że stanie się ono szczęśliwsze oraz bardziej konstruktywne”. Osobiście uważam, że rozmowa z przyjacielem przy pizzy również może sprawić, iż życie stanie się szczęśliwsze, więc po co to wszystko? Otóż psychoterapia jest czymś więcej niż rozmową między dwojgiem ludzi. To kontakt o charakterze terapeutycznym, w którym jedna ze stron pełni funkcję lekarza, pomocnika lub eksperta w kwestii problemów psychologicznych, społecznych i behawioralnych.
 Pomoc przybiera wiele różnych postaci, a psychologowie nie mają wyłączności na poprawę jakości bałaganu, jaki ludzie nazywają swoim życiem. Wiele różnych osób, miejsc i rzeczy może mieć na nas dobroczynny wpływ, uleczyć nas lub zwiększyć nasze poczucie samozadowolenia. Muzyka, literatura, dzieła sztuki, miłość, religia, dobry film, narodziny dziecka czy piękny zachód słońca bywają formą terapii, ale psychoterapia jest wyjątkowym działaniem, podejmowanym po to, by pomagało w rozwiązywaniu problemów psychologicznych.
 W tym rozdziale przedstawię specjalne formy psychoterapii. Wiele je łączy, chociaż każda z nich służy też odrębnym celom i skupia się na specyficznych czynnikach, takich jak emocje, myśli czy zachowania. Niniejszy rozdział jest poświęcony prawdopodobnie najbardziej znanej formie psychoterapii, a mianowicie psychoanalizie.
 Co się dzieje naprawdę?
 Psychoanaliza to rodzaj psychoterapii, który istnieje od około 80 lat. Ma wiele różnych odmian, ale jej podstawowa forma, klasyczna psychoanaliza, została stworzona przez Sigmunda Freuda, a następnie rozwinięta przez wielu innych psychologów, takich jak Otto Fenichel, Anna Freud, Melanie Klein, Heinz Kohut czy Otto Kernberg, że wymienię tylko kilkoro.
 W centrum zainteresowania psychoterapii znajdują się problemy psychologiczne, włączając w to
 
   trudności natury emocjonalnej, behawioralnej i poznawczej. Każdy terapeuta korzysta z pewnej teorii wyjaśniającej dolegliwości klienta lub pacjenta i stanowiącej kluczowy element leczenia. Na jej podstawie możliwe jest opracowywanie i stosowanie metod terapeutycznych. Psychoanaliza nie jest tu wyjątkiem, ale przedstawia ciekawe podejście do problemów i specyficzną metodę ich rozwiązywania.
 Psychoanaliza opiera się na złożonym zbiorze pomysłów i teorii koncentrujących się na rozwoju psychologicznym, rozwoju i strukturze osobowości, strukturze umysłu i rozwoju związków (więcej informacji na temat psychoanalizy znajdziesz w rozdziale 9.). Jako system myślenia dziedzina ta dała początek psychoanalitycznym wyjaśnieniom problemów i metodom ich rozwiązywania.
 Trudności psychologiczne manifestują się pod postacią objawów definiowanych jako przejawy chorób lub zaburzeń. Według psychoanalityków kiedy ludzie reagują w problematyczny sposób na zdarzenia zachodzące w ich życiu, zaczynają pojawiać się symptomy sugerujące istnienie nieświadomych konfliktów. Stres może wywołać objawy nawiązujące do wcześniejszych etapów życia, nawet wczesnego dzieciństwa. Niektóre sytuacje powodują również uaktywnienie mechanizmów obronnych, czyli metod radzenia sobie z problemami, które jednak same w sobie są problematyczne.
 Przyjrzyj się następującemu przykładowi: Wiktor miał wypadek — uszkodził sobie plecy. Teraz ledwie może się ruszać, czuje bardzo silny ból i nie wychodzi domu. Przy najprostszych czynnościach, takich jak mycie, ubieranie się lub nawet korzystanie z toalety, musi korzystać z pomocy żony. Po pewnym czasie jego ciało wraca do normy i Wiktor może znów funkcjonować tak jak dawniej. Niestety, pomimo pełnego wyleczenia obrażeń zachowuje się już inaczej: ma huśtawki humoru, wycofuje się społecznie, a co najdziwniejsze, podejrzewa żonę o romans. Innymi słowy, wykazuje objawy polegające na nienormatywnym nastroju, problemach z
 
  funkcjonowaniem społecznym i myśleniu paranoicznym (więcej informacji na temat psychopatologii znajdziesz w rozdziale 13.).
 Psychoanalitycy nigdy nie traktują symptomów powierzchownie. Pod codziennymi myślami, uczuciami i działaniami Wiktora kryje się bowiem chaotyczny wulkan wewnętrznych konfliktów. Codzienne czynniki stresogenne są dość oczywiste, gdyż ból fizyczny i silne uzależnienie od pomocy innych to raczej powszechne źródło napięcia. Psychoanalityk będzie jednak starał się dotrzeć do ukrytych, wewnętrznych, nieświadomych i głęboko zakorzenionych przyczyn nietypowego zachowania.
 Miłą cechą profesjonalnych terapeutów jest to, że mają pewne pojęcie na temat naszych kłopotów, jeszcze zanim zaczniemy terapię. Czy korzystają z kart tarota i kryształowej kuli, aby stwierdzić, że człowiek taki jak Wiktor za chwilę przekroczy próg ich gabinetu? Nie, to raczej zadanie dla wróżki. Terapeuta nie ma kryształowej kuli, ale zna mechanizmy powstawania problemów psychologicznych i teorię pochodzenia konfliktów wewnętrznych.
 Trudności, jakich zaznał Wiktor (ból i uzależnienie), mogą przydarzyć się każdemu. Poniżej przedstawiam kilka możliwych objawów mogących towarzyszyć stresowi:
 • Regresja. Jedno ze źródeł życiowych problemów jest związane z koncepcją powrotu do wcześniejszego etapu rozwoju psychologicznego. Zjawisko to nazywamy regresją. Freud twierdził, że w chwili stresu wszyscy stajemy się na nią podatni. Pewne wydarzenia wyzwalają podświadome impulsy i wspomnienia, o których zapomnieliśmy lub których nie jesteśmy nawet świadomi. Kiedy to następuje, możemy doświadczyć regresji i zacząć działać jak osoby „młodsze”, często bardzo dziecinne. Przykładami są dąsy, ignorowanie rzeczywistości czy życie w świecie fantazji. Czy zatykasz palcami uszy i śpiewasz: „la, la, la, la, la”, aby nie słyszeć czyichś słów? Tak, to regresja!
 • Kontrola impulsów. Gdy wzbudzone zostają impulsy skłaniające nas do poszukiwania przyjemności bez
 
  uwzględniania konsekwencji, korzystamy z mechanizmów obronnych w celu utrzymania nadzoru nad swoim zachowaniem. Nie chcemy, aby silne i prymitywne id zawładnęło dojrzałą i racjonalnie postrzegającą otoczenie osobowością. Impulsy takie mogą przejawiać się w wyniku stresu lub zbyt słabej kontroli. Wtedy to uaktywniają się nasze mechanizmy obronne. Wywołują tym samym określone objawy. Symptomy psychologiczne mogą być zatem wynikiem działania mechanizmów obronnych walczących z impulsami. Oto niektóre z nich:
 • Wyparcie. Polega na utrzymywaniu impulsów poza naszą świadomością, abyśmy nie sugerowali się nimi i nie zniszczyli w ten sposób swojego życia. Wyparcie wymaga bardzo dużej ilości energii umysłowej.
 • Hipochondria. Przesadne przejmowanie się własnym stanem zdrowia i podejrzewanie u siebie poważnej choroby. George Vaillant, amerykański psycholog z Harvardu, postrzega hipochondrię jako mechanizm obronny polegający na możliwości uskarżania się na kłopoty i odrzucania oferowanej pomocy. Pozwala to człowiekowi czuć się „niezrozumianym”. Nikt nie jest bowiem w stanie stwierdzić, co takiej osobie dolega, a zatem nie może jej pomóc. W efekcie hipochondryk postrzega innych ludzi jako nieczułych i niechętnych do udzielenia wsparcia.
 • Acting-out. Bezpośrednie przejawianie w działaniu nieświadomych impulsów i pragnień bez uświadamiania sobie tych uczuć.
 Analiza
 Co by było, gdyby psychoanaliza stała się dyscypliną
 
   sportową, a „rozgrywki” relacjonowano by w telewizji? Dla czystej zabawy możesz wyobrazić sobie, że faktycznie istnieją takie transmisje na podobieństwo środowych meczów. Mam nadzieję, że nie zniechęcę tym fanów sportu. „Witamy w dzisiejszym wydaniu Nocy na kozetce. Jestem doktor Bystry, a to mój asystent, Filip Dobry. Dziś przedstawimy państwu sesję psychoanalizy pana Jana Kowalskiego. Jak zapewne pamiętasz, Filipie, pan Kowalski czuł się fatalnie po zakończeniu wizyty u doktora Freuda...”.
 O czym mogliby mówić komentatorzy w takim programie? Może Cię to zdziwi, ale w czasie terapii dzieje się wiele różnych rzeczy. Jednym ze sposobów nauki metod psychoterapii jest obserwowanie innych specjalistów przy pracy i analizowanie tego, co się zobaczyło. Kandydaci na terapeutów oglądają w tym celu specjalne filmy instruktażowe lub przyglądają się terapii z innego pomieszczenia.
 Skąd wiadomo, że ma się do czynienia z psychoanalizą? Być może pewnym ułatwieniem będzie przyjrzenie się jej z czterech różnych perspektyw:
 • logistyki,
 • zachowań pacjenta,
 • zachowań psychoanalityka,
 • ogólnego procesu analizy.
 Poniżej postaram się szczegółowo opisać wszystkie powyższe elementy.
 Praktyczna strona analizy
 Procedura jest prosta. Pacjent umawia się na wizytę, przychodzi do gabinetu i spotyka się z analitykiem. Następnie ustalają stawkę oraz plan terapii. Klasyczna psychoanaliza zakłada cztery do sześciu
 
  sesji tygodniowo, ale większości pacjentów nie stać na opłacenie takiej liczby wizyt. Dlatego też wielu specjalistów opanowało wydłużoną wersję procedury, wymagającą jedynie dwóch spotkań tygodniowo. Każda sesja, niezależnie od wersji, trwa około 50 minut. Po wzajemnym zapoznaniu się pacjent i analityk przystępują do pracy.
 Klient mówi, zaś terapeuta słucha i komentuje. Zachęca daną osobę do opowiadania o wszystkim, co przyjdzie jej na myśl, i niepomijania ani nieprzekształcania niczego, co chce wyznać. Analityk przez jakiś czas pozwala mówić pacjentowi o wszystkim, niekiedy jedynie zwraca uwagę na pewne treści, aby je podkreślić i ułatwić klientowi zrozumienie ich.
 Klasyczna psychoanaliza trwa około pięciu lat. Większość ludzi nie decyduje się na tak długą terapię, zamiast niej wybiera wariant klasycznej analizy, opisany poniżej w podrozdziale „Przejście do Nowej Szkoły”.
  Proszę się wygodnie położyć
 W żadnej dyskusji o psychoanalizie nie może zabraknąć kozetki. Obraz pacjenta leżącego na kanapie jest powszechnie kojarzony z psychoanalizą. Terapeuta siedzi na krześle poza polem widzenia klienta, co wynika z celu i metody samej terapii. Użycie tego mebla nie jest obowiązkowe, ale nie powinno go zabraknąć w prawdziwie „klasycznej” psychoanalizie.
 Mieć oczy szeroko otwarte
 Psychoanaliza ma kilka celów:
 • pomoc w rozwoju i dojrzewaniu osobowości;
 • ułatwienie pacjentowi uświadomienia sobie natury wewnętrznych konfliktów i tego, w jaki sposób wpływają one na życie;
 
  • pomoc w zrozumieniu działania mechanizmów obronnych psychiki danej osoby i ich wpływu na zniekształcenia postrzegania rzeczywistości, także w związkach;
 • ułatwienie pacjentowi prowadzenia wartościowego życia;
 • pomoc w wykształcaniu dojrzałych mechanizmów obronnych;
 • pomoc w rozwoju zdrowych sposobów wyrażania odruchów.
 Wszystkie te cele mają jedną cechę wspólną. Jest nią przywiązywanie wagi do świadomości. W najgorszym przypadku psychoanaliza to ćwiczenie pomagające podnieść świadomość pacjenta. Cecha ta ma kluczowe znaczenie w procesie analizy i jest jednym z jej leczniczych aspektów. Terapia polega na odkrywaniu nieświadomych konfliktów, aby możliwe było przeanalizowanie ich, a następnie rozwiązanie. Jeżeli bowiem nie wiadomo, na czym polega trudność, nie można jej wyeliminować.
 Bycie pacjentem
 Pamiętaj, że psychoterapia ogólnie, a psychoanaliza w szczególności określana jest przez pryzmat profesjonalnej relacji nawiązywanej w celu osiągnięcia specyficznych celów. Role każdego z jej uczestników są zdefiniowane w taki sposób, aby jak najlepiej przysłużyć się uzyskaniu efektu bycia lepszym. Innymi słowy, istnieje pewien właściwy sposób zachowania podczas psychoanalizy, jednak nie jest on aż tak precyzyjnie określony, jak mogłoby się wydawać.
 Może to oczywiste, ale pacjent powinien przychodzić na spotkania punktualnie i uiszczać opłaty w terminie. Pozwala to zapewnić odpowiednio profesjonalny charakter tego kontaktu, który jest czymś innym niż przyjacielska pogawędka o życiu.
  
  Wielu pacjentów rozpoczyna terapię z żądaniem „rozwiązania problemów” lub „uzyskania odpowiedzi na wszystkie pytania”, jakby samo pojawianie się na spotkaniach czy pasywne omawianie trudności w zupełności wystarczyło. Niestety, potrzeba tu czegoś więcej, a ludzie często nie doceniają nakładu pracy, jaki musi wnieść klient. Niektórzy rezygnują z terapii przed jej zakończeniem, ponieważ sprawa zaczyna się komplikować albo wymaga się od nich zbyt wielkiego wysiłku.
 Nie chodzi o to, że psychoanalityk może w środku sesji kazać pacjentowi zrobić pięćdziesiąt pompek, ale na pewno ma prawo zażądać krytycznej analizy omawianych kwestii. Sydney Pulver, profesor psychiatrii z University of Pennsylvania School of Medicine, zauważa, iż terapeuci oczekują, że ich podopieczni będą:
 • zauważać pojawiające się w czasie sesji treści nieświadome; • wykazywać chęć przeżycia silnych emocji i stawiać czoła
 negatywnym wspomnieniom;
 • koncentrować się na zrozumieniu procesu zmiany wywoływanej przez relację pomiędzy terapeutą i pacjentem.
 Każda terapia powinna rozpoczynać się ostrzeżeniem, że nie wszystko okaże się tak zabawne, jak może się wydawać, a momentami będzie bolesne. Cóż, nic za darmo, jak sądzę!
 Być może najważniejszym zadaniem, przed jakim staje pacjent w procesie psychoanalizy, jest stosowanie swobodnych skojarzeń. Na początku terapii psycholog prosi podopiecznego, aby ten położył się wygodnie i mówił wszystko, co przyjdzie mu na myśl, bez względu na to, jak byłoby niedorzeczne, głupie lub wstydliwe. W zamyśle ma to prowadzić do konfrontacji z nieświadomością poprzez odejście od „cenzurowania” tego, o czym myślimy i co mówimy. Proces ten może być dość skomplikowany i przyzwyczajenie się do niego
  
  wymaga czasu. Jedyną zasadą terapii jest jednak to, aby mówić wszystko, co tylko przyjdzie na myśl. Dzięki temu pacjent i analityk uzyskują dostęp do nieuświadomionych treści.
 Czasami ciężko jest zapamiętać wszystko, o czym mówimy w trakcie terapii. Warto więc robić notatki. Czasami dochodzimy do ciekawych wniosków, a terapeuta podaje wiele ważnych informacji. Szkoda byłoby zmarnować taką okazję, dlatego wypada zapisywać wszystkie informacje, które wydają się istotne. Pomaga to wzmacniać wpływ terapii i umożliwia lepsze korzystanie z pomocy analityka.
 Analiza właściwa
 Postawmy sprawę jasno. Będąc pacjentem, muszę zapłacić analitykowi, a potem jeszcze ciężko się napracować. Gdzie tu logika? Sądzę, że rekruci w wojsku myślą to samo, kiedy trafiają na surowego dowódcę, który podczas musztry daje im popalić i ciągle kwestionuje ich zaangażowanie. Każdy sierżant powie jednak, że dzieje się tak w najlepszym interesie młodego żołnierza. Gabinetu psychoanalityka nie da się porównać z koszarami, ale tam również należy uwierzyć w to, że cały ten wysiłek pacjent podejmuje dla siebie. Na szczęście analitycy mają dużo więcej do zrobienia niż powtarzanie: „To dla twojego dobra”. W terapii zarówno psychoterapeuta, jak i jego podopieczny mają swoje obowiązki.
 Według większości pacjentów analityk powinien:
 • Wykazywać empatię i przejawiać pewien poziom zawodowej troski o podopiecznego.
 • Być świadomy własnych wewnętrznych konfliktów. Dzięki temu sesje terapeutyczne mogą być skoncentrowane na problemach pacjenta, a nie na kłopotach samego analityka. Jeżeli te ostatnie zaczną
   
  dominować w rozmowach, terapeuta powinien natychmiast udać się po pomoc do specjalisty: kolegi po fachu lub lekarza rodzinnego.
 • Pozostać obiektywny i moralnie neutralny wobec problemów pacjenta. Klasyczni psychoanalitycy przyzwyczaili się do tego, że są traktowani jak „ekran rzutnika”. Starają się, aby ich osobowość w jak najmniejszym stopniu wpływała na terapię. Dzięki temu wszystkie skojarzenia pacjenta są związane z jego wewnętrznymi problemami, a nie z osobą analityka. Takie podejście nosi miano „czystego”. Wielu współczesnych terapeutów sądzi, że nie należy trzymać się go za wszelką cenę. Czasami dobrze jest wejść w pewną interakcję z pacjentem, aby skłonić go do wprowadzenia zmian i nawiązać z nim nieco bliższą więź.
 • Pracować uważnie nad leczeniem lęków podopiecznego, nie przeciążać go ani nie stymulować nadmiernie. Kiedy pacjent przychodzi na terapię, może obawiać się przebiegu sesji, dlatego też analityk nie powinien prowadzić zajęć zbyt intensywnie lub zbyt szybko poruszać kwestii, na które dana osoba może nie być gotowa. Istnieje pewien powód, dla którego dany człowiek nie zdaje sobie sprawy ze swoich wewnętrznych konfliktów. Kompetentny analityk szanuje to i odpowiednio dobiera tempo terapii.
 T. Reik w 1948 roku stwierdził, że dobry psychoanalityk uczy się słuchać swoim „trzecim uchem”, starając się wyłapać nieświadome konflikty w każdym wypowiedzianym przez pacjenta zdaniu. Takie elementy można także zaobserwować w snach, żartach i pomyłkach językowych danej osoby. Analityk powinien zauważać oznaki nieświadomych procesów i w odpowiedniej chwili wygłaszać stosowne komentarze. Terapeuta stara się także zrozumieć, co się
 
  dzieje w każdej chwili na trzech poziomach świadomości pacjenta, czyli nieświadomości, przedświadomości i świadomości. Więcej informacji na ich temat znajdziesz w rozdziale 4.
 To, kiedy i w jaki sposób psychoanalityk decyduje się skomentować pewną rzecz, zależy od konkretnych problemów pacjenta. Terapeuta dokonuje interpretacji, czyli wyjaśnia pewne rzeczy, a także rozszerza świadomość podopiecznego i jego wiedzę o nim samym oraz o jego wewnętrznych konfliktach i aktualnych problemach. Interpretacja to podstawowe narzędzie w arsenale analityka. Stanowi najlepszą metodę rozszerzania świadomości pacjenta, a dla wielu terapeutów jest wręcz tożsama z psychoanalizą.
 Psychoanalitycy nie interpretują każdego szczegółu („Zauważyłem, że składa pan tę chusteczkę na cztery części, a nie na trzy...”). Jako że celem terapii jest poszerzenie świadomości pacjenta, specjalista skupia się na nieświadomych treściach, które pojawiają się tuż pod powierzchnią świadomości. Stara się rozszerzyć zakres informacji dostępnej dla świadomości podopiecznego poprzez pozwolenie mu na dokonanie wglądu „samodzielnie”, czyli z minimalną pomocą. To dużo ciekawsze niż otrzymywanie wszystkich wskazówek od terapeuty.
 Sydney Pulver wyróżnia co najmniej pięć rodzajów interpretacji. Należą do nich:
 • Interpretacje oporu. Wskazują na te działania pacjenta, w których przejawia się opór przed analizą i zmianą.
 • Interpretacje transferencyjne. Pojawiają się w chwili, gdy pacjent nawiązuje z terapeutą kontakt noszący znamiona relacji tworzonych przez niego z innymi ludźmi.
 • Interpretacje pozatransferencyjne. Mówimy o nich, gdy pacjent mówi o nawiązywaniu z innymi ludźmi kontaktu noszącego znamiona wcześniej tworzonych relacji.
  
  • Rekonstrukcje. Wskazują na myśli, emocje i zachowania pacjenta, które mogą „wypełnić” luki w jego wspomnieniach.
 • Interpretacje charakteru. Wskazują na nieprzystosowanie mogące stanowić centralny obszar osobowości pacjenta.
 Przebieg terapii
 Gdy kwestie pragmatyczne (na przykład wynagrodzenie terapeuty i plan leczenia) zostały już ustalone, psychoanalityk może zacząć wykorzystywać swoje sztuczki. W tym momencie rozpoczyna się właściwa część terapii. W idealnej sytuacji leczenie przebiega w określonej liczbie etapów:
 • opór,
 • rozwój transferencji, • przepracowanie,
 • zamknięcie.
 Wstępny opór
 Terapeuta gromadzi informacje o historii życia pacjenta, zwracając uwagę na relacje oraz interakcje rodzinne w okresie dzieciństwa. Następnie klient zaczyna omawiać swoje problemy z psychoanalitykiem, co na ogół jest znacznie prostszym zadaniem, niż może się wydawać.
 W miarę jak pacjent mówi i dokonuje swobodnych skojarzeń, zaczynają się ujawniać konflikty. Analityk zauważa głębsze przyczyny problemów. Im bardziej nieświadome konflikty „zbliżają się” do powierzchni, tym silniej pacjent będzie się bronić przed ich niepokojącymi treściami. Psychologiczna odporność wywołana jest w dużej mierze zjawiskiem oporu, czyli pewną formą niezgody na psychoanalityczny proces rozszerzania świadomości i przenoszenia treści nieświadomych do świadomości. Wszyscy pacjenci opierają się co najmniej w małym stopniu, niektórzy bardziej, niektórzy mniej,
 
  w zależności od ich nastawienia. Im bardziej zagrażające są treści nieświadome, tym silniejsza jest niezgoda na przyjęcie ich.
 Opór może przybierać formę tak prostą, jak opuszczanie sesji, aby nie musieć omawiać własnych problemów, albo tak skomplikowaną, jak wykształcanie objawów mających utrudnić terapeucie dotarcie do głębszych treści. Ten element jest zwykle pierwszą przeszkodą w procesie leczenia. Dzieje się tak, ponieważ teoria psychoanalizy opiera się na założeniu, że u podłoża wszystkich zaburzeń leży niechęć ludzi do zmierzenia się z ich faktycznymi problemami. Analityk zwykle radzi sobie z oporem poprzez interpretowanie i komentowanie go.
 Przykładowo terapeuta może spokojnie skupić uwagę pacjenta na tym, że spóźnianie się na spotkania ukrywa jakieś głębsze, nieświadome działanie. Czy dana osoba unika czegoś, co pojawia się na sesjach? Takie odkrycie niekiedy stanowi punkt zwrotny w terapii, zależnie od odpowiedzi samego pacjenta, który może:
 • działać defensywnie i stwierdzić, że terapeuta zgaduje lub wyciąga pochopne wnioski;
 • przyznać się, że próbuje unikać spotkań;
 • zdenerwować się i oskarżyć terapeutę o czepianie się
 szczegółów.
 Niezależnie od odpowiedzi pacjenta komentarze specjalisty zawsze muszą mieć na celu dotarcie do podłoża problemu.
 W miarę postępu analizy i osłabienia oporu klient przyzwyczaja się do procesu terapeutycznego, zaczyna swobodniej kojarzyć i dokonywać regresji do wcześniejszych etapów rozwoju psychologicznego. Dokonuje tego poprzez przywoływanie zachowań i treści z wcześniejszego etapu życia i pozwalanie impulsom oraz konfliktom z dzieciństwa ujawniać się w odpowiedzi na interpretacje
  
  specjalisty i samą sytuację analizy. Im głębiej zaś pacjent i terapeuta brną w poszukiwaniu nieświadomości, tym więcej nieświadomych treści odkrywają.
 Kształtowanie przeniesienia
 Pacjent czasami denerwuje się, gdy terapeuta podkreśla jakiś fakt. Może wtedy przestać mówić lub oskarżyć analityka o nadmierną krytykę bądź czepianie się. Dlaczego pacjent miałby to robić? W końcu do obowiązków psychoanalityka należy wskazywanie wszystkich treści, które potencjalnie są związane z nieświadomością. Jeżeli pacjent reaguje oskarżycielsko, jego zachowanie może być przejawem czegoś znacznie bardziej złożonego niż zwykły opór. Niewykluczone, że jest to oznaka przeniesienia.
 Do przeniesienia dochodzi wtedy, kiedy klient zaczyna odnosić się do psychoanalityka w sposób odpowiadający jednemu z wcześniejszych stosunków z innymi osobami. Stanowi ono formę zaburzenia relacji oraz interakcji pomiędzy pacjentem a terapeutą.
 Większość z nas rozumie ideę przeniesienia. Czy zdarzyło Ci się słyszeć termin „bagaż”? W dzisiejszym rozumieniu tego słowa „bagaż” oznacza problemy przeniesione z dawnych związków na nowe. Załóżmy, że jesteś na pierwszej randce i w restauracji trafiasz na kolegę lub koleżankę z pracy. Przedstawiasz więc jemu bądź jej swojego towarzysza czy towarzyszkę i mówisz, że zobaczycie się jutro w pracy. To zdarzenie może sprawić, że osoba, z którą jesteś w restauracji, zacznie wypytywać o Twój związek z nowo poznanym człowiekiem i o to, czy łączy Cię z nim coś więcej niż zwykła znajomość — okazuje zazdrość i brak poczucia bezpieczeństwa.
 Owszem, jest to reakcja nieusprawiedliwiona. Jeżeli spotkaliście się po raz pierwszy, można się zastanowić, skąd bierze się takie zachowanie. Na szczęście masz już za sobą lekturę Psychologii i wiesz, że takie postępowanie najprawdopodobniej stanowi
  
  przeniesienie z poprzedniego związku. Jednak wciąż jesteś na randce, a nie na sesji terapeutycznej, więc starasz się zapamiętać, aby przy pierwszej nadarzającej się okazji zgubić numer telefonu tej osoby.
 Gdy pacjent zaczyna zachowywać się podobnie względem terapeuty, ten interpretuje to zachowanie jako pewnego rodzaju ponowne przeżywanie innego związku i wskazuje na nie jako na źródło zaburzenia. Dzięki temu pomaga klientowi zrozumieć, kiedy pojawia się taki problem i w jaki sposób wpływa na postrzeganie innych ludzi. Proces ten ma na celu ułatwić pacjentowi w pełni pojąć jego własne zaburzenia postrzegania i to, w jaki sposób kontakty z innymi opierają się nie na relacjach z nimi, lecz na „bagażu” wyniesionym z poprzednich związków.
 Przepracowywanie problemów
 Przeniesienie oraz jego interpretacja to kwintesencja terapii psychoanalitycznej. Proces powtarza się wielokrotnie i za każdym razem analityk interpretuje go pod kątem poszerzenia świadomości pacjenta. W miarę pojawiania się epizodów przeniesienia terapeuta i jego podopieczny badają je w ramach tzw. przepracowywania. Stare konflikty są wyciągane na światło dziennie i przepracowywane przez pacjenta, który uczy się je rozpoznawać i kontaktować się z analitykiem w bardziej realistyczny i mniej zaburzony sposób. Relacja klient – terapeuta nie jest wtedy modyfikowana przez przeniesienie, dzięki czemu dana osoba wkracza na drogę pomyślnego zakończenia leczenia.
 Zamykanie terapii
 Wraz ze słabnięciem zaburzeń, rozszerzaniem świadomości i zanikaniem objawów nadchodzi powoli faza zamykania terapii. To kolejny etap pracy, tym razem odnoszący się do myśli, uczuć i zaburzeń związanych z separacją w związkach. Pożegnanie bywa trudne dla niektórych ludzi, ale innym wydaje się prawie niemożliwe. Jeżeli pacjent ma poważne kłopoty z odseparowaniem się od rodziców czy innych ważnych dla siebie osób, okres zakończenia
 
  terapii może wiązać się z kolejną dawką oporu, transferencji i przepracowywania.
 Przejście do Nowej Szkoły
 Duża część tego, co napisałem do tej pory, odnosi się do psychoanalizy klasycznej, która jednak jest wykorzystywana przez stosunkowo małą liczbę współczesnych specjalistów. Wprowadzono do niej zatem wiele poprawek i opracowano kilka wariantów terapii, choć u jej podłoża leżą wciąż te same procesy i mechanizmy. Podstawowa różnica między klasycznymi i współczesnymi formami psychoanalizy polega na przesunięciu środka ciężkości na znaczenie związków oraz interpretacji i transferencji.
 Harry Stack-Sullivan w latach 20. XX wieku wprowadził do psychoanalizy podejście interpersonalne, skupiające się na prawdziwej dynamice związku pomiędzy pacjentem i terapeutą. Freud podkreślał to, co dzieje się w nieświadomości człowieka, zaś psychoanalitycy ukierunkowani interpersonalnie zwracają uwagę na to, co przejawia się w związku, oraz postrzegają i interpretują zjawiska przeniesienia jako rezultat kontaktu ze specjalistą, nie zaś przeżyć samego podopiecznego. W wyniku swoich działań terapeuta może przypomnieć pacjentowi o jakiejś poprzedniej, szkodliwej relacji i w ten sposób uaktywnić proces przeniesienia.
 Dla współczesnych psychoanalityków najważniejszy jest związek pomiędzy klientem a lekarzem. Skupiają się również na zrozumieniu sposobu, w jaki ten pierwszy nawiązuje relacje z innymi ludźmi. W tym celu odtwarza konflikty poprzez styl kontaktowania się z innymi. Psychoanalityk Franz Alexander (1891 – 1964), wykładowca psychologii na University of Chicago, wprowadził pojęcie
  
  korekcyjnego doświadczenia emocjonalnego, odpowiadającego sytuacji, kiedy terapeuta odnosi się do pacjenta w sposób, którego ten ostatni nie doświadczył w przeszłości. Dzięki temu analityk pomaga danej osobie przezwyciężyć ów impas rozwojowy. Jeżeli wydaje się, że konflikty są wynikiem błędnego wychowania, zadanie specjalisty polega na swego rodzaju „ponownym wychowaniu” pacjenta. W takim układzie terapia jest zatem inną formą związku, którego podopieczny analityka nigdy wcześniej nie doświadczył i dzięki któremu będzie w stanie wiązać się z innymi w prawidłowy i dojrzały sposób.
 Istnieją także krótsze wersje psychoterapii analitycznej, znane jako krótkoterminowe terapie dynamiczne. Ich przebieg jest dużo bardziej gwałtowny, zaś specjalista stara się mocniej naciskać pacjenta w celu wydobycia ważnych treści. Ustala się przy tym bardziej szczegółowe cele, skoncentrowane na konkretnym problemie i mające w praktyczny sposób zmieniać zaburzone zachowania leczonego. Zamiast ogólnie omawiać relacje, podczas takiej terapii klient i analityk skupiają się na konkretnych związkach, takich jak stosunki pacjenta z małżonkiem czy też z dzieckiem.
  Czy to już koniec?
 Czy psychoanaliza naprawdę działa? Czy dzięki niej ludzie zdrowieją, czy jedynie kontynuują terapię w nieskończoność? Zakrojone na szeroką skalę badania, przeprowadzone w 1996 roku przez pismo „Consumer Reports”, wykazały, że ludzie korzystający z jakiejś formy psychoterapii zauważają ogólną poprawę samopoczucia (wiem, że te analizy mają już swoje lata, ale przez wielu naukowców są uważane za najbardziej rozbudowane przedsięwzięcie tego rodzaju i do dziś bywają cytowane). Mimo to psychoanaliza jest procesem długotrwałym i w dzisiejszych czasach ludzie nie mają czasu ani pieniędzy na rozpoczynanie tak czasochłonnego i drogiego leczenia. Niektóre badania wykazują, że stan osób korzystających z usług specjalistów poprawia się w porównaniu z samopoczuciem tych, którzy nie decydują się na żadną formę terapii.
 
   
  Rozdział 16.
 Zmiana zachowania, zmiana myślenia
 W tym rozdziale:
 • Nauczymy się lepszych zachowań.
 • Będziemy sprawniej myśleć.
 • Połączymy dwa podejścia.
 • Będziemy rozsądni i zaakceptujemy siebie.
 • Zbalansujemy podejście biologiczne, poznawcze i myślowe.
 Niewiele jest rzeczy, których nie znoszę bardziej niż kupowania nowego samochodu. Gdy szukam małego, błękitnego, dwudrzwiowego pick-upa, sprzedawcy prezentują mi białego, czterodrzwiowego sedana. Przychodzę więc do salonu po określony samochód, ale wychodzę z niego przeświadczony o tym, że chciałem kupić coś zupełnie innego.
 A teraz spróbuj wyobrazić sobie podobną sytuację w kontekście terapii. Pan Wiśniewski ma problemy w małżeństwie, a jedno z jego dzieci doświadcza trudności w szkole. Głowa rodziny przychodzi więc do terapeuty, aby poprosić o pomoc w kwestii małżeństwa i potomstwa, ale kiedy zaczyna rozmawiać ze specjalistą, dzieje się coś dziwnego. Pan Wiśniewski chce mówić o małżeństwie, a analityk nalega, aby opowiedział o dzieciństwie. Kiedy klient stara się zmienić temat na problemy swojego dziecka, terapeuta chce, by mówił o snach. Może to sprawić, że pacjent wyjdzie od analityka z
   
  objawami „dezorientacji zakupowej”, nie wiedząc, z jakim właściwie zamierzeniem przyszedł.
 Jay Haley krytykował terapie, w których psycholog ignoruje prawdziwe trudności klienta i sugeruje, że właściwym źródłem kłopotów jest jakiś ukryty i związany z widocznym problemem element, jaki należy wydobyć i przeanalizować. Specjaliści narażają się na takie opinie, ponieważ postrzegają nieświadome procesy psychiczne jako źródła kłopotów, nawet jeżeli mają do czynienia z lękiem przed lataniem. „Siła samolotu i twój lęk przed lataniem symbolizuje twojego ojca i nierozwiązany kompleks edypalny”. Że co, proszę? Czy naprawdę potrzebuję siedmiu lat psychoanalizy, aby pozbyć się lęku przed lataniem? Może po prostu będę jeździć autobusami?
 W tym rozdziale skupię się na podejściach do terapii, które przeszłyby „test Haleya”. Terapia behawioralna i terapia kognitywna stanowią dwie popularne formy leczenia psychologicznego. Prezentują one prostsze (lecz nie prostackie) podejście do problemów psychicznych. Terapia behawioralna koncentruje się na zachowaniu. Proste, prawda? Jeżeli więc pan Wiśniewski trafi do terapeuty behawioralnego, ten będzie przede wszystkim zainteresowany jego zachowaniem w małżeństwie. Z kolei teoria kognitywna koncentruje się na myślach, więc terapeuta kognitywny skupi się na myślach pana Wiśniewskiego dotyczących małżeństwa i dziecka. Oba podejścia do problemów pacjenta są prostsze i mniej tajemnicze niż psychoanaliza.
 Wyeliminowanie złych zachowań na drodze terapii behawioralnej
 Terapia behawioralna podkreśla wagę aktualnych warunków wpływających na dane zachowanie. Ta forma leczenia skupia się na problemie, nie na osobie. Elizabeth Klonoff, u której kiedyś studiowałem, porównywała proces terapii behawioralnej do pielenia
 
  grządek. Psychoanalityk stara się wyrwać chwast z korzeniami, by nigdy nie odrósł, podczas gdy terapeuta behawioralny usuwa tylko nadziemną część rośliny, a kiedy ona odrasta, robi to ponownie. Chociaż opis ten może sugerować, że terapia taka nie ma dużej skuteczności, w rzeczywistości jest inaczej. Jej twórcy wyszli bowiem z założenia, że nie wszystkie problemy psychiczne wymagają analizy wydarzeń z dzieciństwa. Czasami wystarczy jedynie odnieść się do elementów, które podtrzymują dane zjawisko. Innymi słowy, kiedy skutecznie wyeliminujemy czynniki powodujące problem, przestaje on występować, a więc można uznać, że został „wyeliminowany”. Kogo obchodzi to, w jaki sposób człowiek zaczął palić? Ważniejsze jest poznanie czynników niepozwalających pokonać nałogu.
 Terapia i teorie uczenia się
 Wszystkie nasze zachowania są wyuczone, zarówno te zdrowe, jak i anormalne. Dlatego też terapia behawioralna opiera się na koncepcji uczenia zgodnej z warunkowaniem klasycznym Iwana Pawłowa, warunkowaniem sprawczym B.F. Skinnera i ideą społecznego uczenia się Alberta Bandury (więcej informacji na ich temat znajdziesz w rozdziale 9). Powyższe założenia następująco odnoszą się koncepcji nauki:
 • W kontekście warunkowania klasycznego nauka oznacza tworzenie skojarzeń pomiędzy zjawiskami i działaniami.
 • W kontekście warunkowania sprawczego nauka odnosi się do wzrostu lub spadku prawdopodobieństwa wystąpienia danego zachowania, w zależności od jego konsekwencji.
 • W kontekście teorii społecznej nauka odwołuje się do teorii poznawania nowych rzeczy na drodze
  
  obserwacji innych ludzi.
 W dzisiejszych czasach dość trudno udowodnić, że palenie nie szkodzi zdrowiu. Większość ludzi wierzy w negatywne skutki palenia, ale niektórzy zdają się ignorować ostrzeżenia. Nikotynizm jest dobrym przykładem wyuczonego niezdrowego zachowania. Reklamy papierosów przedstawiają seksownie wyglądające osoby, świetnie bawiące się podczas palenia (warunkowanie klasyczne). Nikotyna wywołuje miły, stymulujący efekt (warunkowanie instrumentalne). Nastolatki czasami uczą się palić, obserwując uzależnionych rodziców, starsze rodzeństwo czy rówieśników (teoria społecznego uczenia się).
 Warunkowanie klasyczne i terapia behawioralna
 Terapia behawioralna traktuje zachowanie anormalne (więcej informacji na jego temat znajdziesz w rozdziale 13.) jako działanie wyuczone i zakłada, że wszystkiego, czego jesteśmy w stanie się nauczyć, potrafimy się też oduczyć. Kluczowy element takiego podejścia to idea, że możliwe jest poznawanie otoczenia i manipulowanie nim w celu zmiany postępowania człowieka, bez potrzeby analizowania jego psychiki i tłumaczenia zachodzących w niej zjawisk.
 Klasyczny przykład, cytowany przez zwolenników terapii behawioralnej, stanowi przypadek małego Hansa. Chłopiec śmiertelnie bał się koni. Dzieci na ogół bardzo lubią te zwierzęta, więc zachowanie to było co najmniej dziwaczne. Dlaczego Hans bał się koni? Z psychoanalitycznego punktu widzenia obawa przed tymi zwierzętami stanowiła przeniesienie lęku przed silnym ojcem. Behawioryści mieli jednak inne wyjaśnienie.
 Hans był świadkiem przerażających scen, w których występowały konie. Pewnego razu widział śmierć takiego zwierzęcia w wypadku drogowym. Wytrąciło go to z równowagi i mocno przestraszyło. Behawioryści założyli, że w tym przypadku lęk przed końmi to wynik
 
  widzianych scen śmierci zwierzęcia i innych związanych z końmi nieprzyjemnych zjawisk, których chłopiec był świadkiem. Ten proces warunkowania sprawił, że Hans zaczął łączyć lęk z końmi.
 Pamiętasz metodę działania warunkowania klasycznego? Poniżej przedstawiam krótkie przypomnienie, ale radzę również zajrzeć do rozdziału 8. w celu zapoznania się ze szczegółami.
 Bodziec bezwarunkowy (wypadek) → Reakcja bezwarunkowa (strach)
  Bodziec warunkowy (koń) + bezwarunkowy (wypadek) → bezwarunkowa (strach)
 Bodziec warunkowy (koń) → warunkowa (strach)
 Bodziec Reakcja
 Reakcja
 I tak oto otrzymujemy lęk przed końmi à la Pawłow. Piękno tego wyjaśnienia polega na tym, że można je włączyć w proces leczenia fobii małego Hansa. Według terapeutów behawioralnych, jeżeli chłopiec nauczył się bać koni, należy go nauczyć nieodczuwania lęku przed tymi zwierzętami. Taki efekt można uzyskać dzięki technice zwanej systematyczną desensytyzacją, którą szerzej opiszę w podrozdziale „Terapie ekspozycyjne”, zamieszczonym w dalszej części tego rozdziału.
 Warunkowanie instrumentalne i terapia behawioralna
 Jaką rolę w terapii behawioralnej odgrywa warunkowanie instrumentalne? Przyjrzyjmy się na przykład uczuciu gniewu. Jeżeli uda mi się przeforsować moją opinię za każdym razem, gdy się wścieknę, otrzymuję pozytywne wzmocnienie takiego zachowania. W efekcie jestem bardziej skłonny wykorzystywać gniew w tym
 
  właśnie celu. To popularne wyjaśnienie problemów związanych z zachowaniem dzieci. Jeżeli postępują one w sposób nieakceptowalny, rodzice mogą wzmocnić skłonność do takiego zachowania poprzez zwracanie na pociechę uwagi, choć w innej sytuacji by tego nie zrobili.
 Podobnym przykładem zachowania warunkowanego negatywnie jest poddawanie się presji otoczenia. Nastolatek działający inaczej niż jego rówieśnicy może zostać wyśmiany, co jest zwykle zdarzeniem bolesnym i skłaniającym do postępowania zgodnego z normą grupową, które pozwala uniknąć dalszych drwin (eliminacja szkodliwego bodźca).
 Kłopoty z asertywnością stanowią świetny przykład zachowania (a może raczej jego braku) podtrzymywanego przez karę. Jeżeli ktoś mieszka w domu, w którym asertywność i wypowiadanie swojego zdania jest wyśmiewane lub w jakiś sposób karane, istnieje spora szansa, że będzie mniej asertywny również w innych sytuacjach. Zbytnia uległość jest poważnym problemem, który często rodzi uprzedzenia i prowadzi do wiktymizacji.
 Szansa na ponowne wystąpienie danego zachowania wzrasta z każdym jego wzmocnieniem. Jeżeli moje gniewne domaganie się kanapki sprawi, że ją dostanę, najprawdopodobniej będę stale domagał się jedzenia w taki sposób. Jeśli dąsy mojego dziecka pomogą mu wykręcić się od odrabiania lekcji, mogę spodziewać się marudzenia po każdym otwarciu zeszytu. Jeżeli rodzice będą mnie ignorować przy każdej próbie rozmowy o uczuciach, porzucę ten temat. Jeśli zostanę ukarany za mówienie, co mam na myśli, będę ukrywał własne zdanie. Krótko mówiąc, ludzie przejawiają zachowania, za które są nagradzani, i unikają tych nienagradzanych (lub karanych).
 Teoria społecznego uczenia się i terapia behawioralna
 Obserwując innych ludzi, możemy się wiele nauczyć. W małżeństwie często dochodzi do kłótni o pieniądze. Wielu z nas uczy się takiego
 
  zachowania, obserwując rodziców spierających się o domowe finanse, wzajemnie wypominających sobie, kto za mało zarabia lub za dużo wydaje, i czyniących to w bezproduktywny, frustrujący i szkodliwy emocjonalnie sposób. Modelowanie to forma terapii behawioralnej polegającej na przedstawianiu ludziom innych, zdrowych metod rozwiązywania konfliktów.
  Terapia behawioralna, modyfikacja zachowania i stosowana analiza zachowania
 Ogólnie rzecz ujmując, terapia przeprowadzona przy zastosowaniu zasad warunkowania klasycznego bądź instrumentalnego, bez wgłębiania się w psychologiczne bądź poznawcze wyjaśnienia, jest uznawana za behawioralną. Nosi ona również nazwę modyfikacji zachowania (ang. Behavior Modification — B-Mod) lub stosowanej analizy zachowania (ang. Applied Behavior Analysis — ABA). W pewnym sensie B-Mod i ABA są tożsame, gdyż w obu przypadkach mamy do czynienia z interwencją terapeutyczną korzystającą z zasad warunkowania klasycznego i instrumentalnego.
 Nie jestem socjologiem ani historykiem, więc naprawdę nie mam pewności, w jaki sposób oba wymienione w powyżej pojęcia zyskały popularność. Jako student Uniwersytetu Kalifornijskiego uczyłem się modyfikacji zachowania, ale później poznałem także stosowaną analizę zachowania. Z tego, co wiem, liczni psychologowie, badacze i terapeuci z różnych krajów używali wielu różnych nazw na określenie metody, która w rzeczywistości była jednym i tym samym podejściem do danego zagadnienia. Musisz jednak pamiętać, że gorący zwolennicy ABA mogą twierdzić, że jest to koncepcja znacznie szersza niż inne i wiąże się ze specyficznym sposobem zdobywania informacji i gromadzenia danych oraz możliwością wykorzystania go poza psychologią kliniczną, na przykład w psychologii zawodowej. Ponadto terapeuci tacy mogą twierdzić, że to podejście od początku miało na celu poprawę zachowań agresywnych i wyeliminowanie samookaleczeń występujących u osób
 
  Można bowiem poprosić męża o to, by rozpoczął rozmowę o pieniądzach, a następnie pokazać jemu oraz jego żonie, jak lepiej przeprowadzić tę dyskusję. Niestety, aby proces ten był skuteczny, konieczny jest terapeuta, który sam wie, jak modelować właściwe zachowanie!
 Ocena problemu
 Prostota behawioralnego podejścia do problemów psychologicznych polega również na uproszczeniu (ale wciąż niezbyt dużym) technik. Psychologowie behawioralni przykładają dużą wagę do metody naukowej i koncentrują się na obserwowalnych zmianach oraz pomiarach. Techniki i działania terapeutyczne są dobrze zaplanowane, szczegółowo skomponowane i wysoce systematyczne. Analityk jest postrzegany nie tyle jako posiadacz jedynej prawdziwej wiedzy, co raczej jako osoba wpływająca na proces zmiany zachowania. Na pacjencie spoczywa zaś odpowiedzialność za wykonywanie zadań domowych zalecanych przez terapeutę, które pozwalają poprawiać postępowanie klienta i pomagają w prowadzeniu kolejnych sesji.
 Aby podtrzymywać systematyczne, naukowe podejście do zaburzeń psychicznych, terapeuci behawioralni rozpoczynają od dokładnego zbadania problemu podopiecznego. Poniżej przedstawiam podstawowe etapy oceny behawioralnej:
    cierpiących na zaburzenia rozwojowe, intelektualne bądź autystyczne (więcej o tym ostatnim możesz przeczytać w rozdziale 13.). Moim zdaniem wszystko sprowadza się do różnic w nazewnictwie. Jedni nadają swojemu podejściu miano B-Mod, inni ABA, ale w gruncie rzeczy jedni i drudzy robią to samo.
 
  1. Określenie zachowania docelowego.
 Pierwszy krok polega na przyjrzeniu się zachowaniu docelowemu, czyli problemowi, który pacjent przedstawia terapeucie. Psychologowie behawioralni korzystają ze specjalnej metody służącej do badania tych zagadnień, tzw. analizy ABC. Polega ona na ocenie zdarzeń poprzedzających zachowanie docelowe, występujących w jego trakcie i następujących po nim.
 A. Oznacza antecedencję, czyli okres poprzedzający konkretne działanie. Odnosi się do zjawisk następujących przed tym zachowaniem. Jako że terapeuci często pomagają skłóconym parom, konflikt stanowi tu dobry przykład. Konkretnymi zjawiskami poprzedzającymi to zachowanie mogą być na przykład czas, miejsce i okoliczności pojawiające się przed każdą awanturą.
 Czas — kiedy małżonkowie wracają z pracy. Miejsce — przy stole.
 Okoliczności — rozmowa o tym, co zdarzyło się danego dnia w pracy.
 B. Oznacza zachowanie (ang. behavior), czyli zachowanie docelowe. W przypadku sprzeczek małżeńskich będzie nim sam fakt kłótni.
 C. Oznacza konsekwencje (ang. consequences) zachowania, czyli wydarzenia i okoliczności występujące po działaniu B i będące jego bezpośrednim następstwem. W opisywanym przypadku kłótni mogą to być wściekłość i próba jej rozładowania, podczas której mężczyzna jedzie gdzieś samochodem, a kobieta wychodzi na długi spacer.
 2. Określenie aktualnych warunków podtrzymujących.
 Spiegler i Guevremont definiują takie warunki jako sytuacje, w wyniku których zachowanie docelowe jest
 
  kontynuowane. Określają też dwa podstawowe źródła tego typu działania:
 • Środowisko. Czas, miejsce, reakcje ludzi oraz różne inne zjawiska zewnętrzne. W przypadku kłócącej się pary będą wyznaczane przez odpowiedzi na pytania „kto?”, „co?”, „kiedy?”, „gdzie?” i „jak?”.
 • Zachowanie pacjenta. Wkład leczonego w podtrzymywanie zachowania obejmuje myśli, uczucia i działania. W opisywanym przykładzie będą to emocje i myśli małżonków przed kłótnią i w jej trakcie.
 3. Jasne i wyraźne ustalenie konkretnych celów terapii.
 Pierwotnym celem terapii może być na przykład zaprzestanie kłócenia się. Jednakże takie założenie jest nieco zbyt wieloznaczne z punktu widzenia terapeuty behawioralnego. Bardziej precyzyjną miarą zachowania docelowego może być odkrycie licznych przyczyn występowania czy czasu trwania kłótni. Tak więc zamiast próbować wyeliminować sprzeczki, lepiej ograniczyć ich liczbę do jednej w tygodniu.
 Testowanie różnych technik
 Terapia behawioralna ma dwie istotne zalety, ważne zarówno dla pacjenta, jak i dla analityka, a mianowicie przejrzystość i strukturę. Terapeuci behawioralni korzystają z wielu ustrukturyzowanych technik, których zadaniem jest pomóc pacjentom. Spiegler i Guevremont określają trzy podstawowe klasy metod terapii behawioralnej: terapię wzmocnień, terapię spowalniania i terapię ekspozycyjną.
  Odkrywanie funkcji i wyników
 Funkcjonalna analiza zachowania (ang. Functional Analysis of Behavior — FAB) jest bardziej sformalizowaną wersją oceny
 
   zachowania. FAB korzysta ze specjalnego podejścia do określenia funkcji konkretnego postępowania i jego związku z wynikiem tego działania. Zachowanie ma bowiem konkretny rezultat, który może być głównym czynnikiem, który je motywuje. Dziecko zaczyna krzyczeć, gdyż to pomaga mu uzyskać coś, czego chce (na przykład pozwala uniknąć wyjścia na zakupy z babcią). Dlatego właśnie decyduje się krzyczeć w sklepie, aby jak najszybciej go opuścić.
 Poniżej opisuję najczęściej spotykane funkcje zachowania opisane w FAB:
 • Dostęp do namacalnych nagród. Uderzenie kogoś pozwala mi zdobyć zabawkę, której chcę.
 • Ucieczka bądź uniknięcie bodźca awersyjnego. Krzyk pozwala mi uniknąć wykonywania prac domowych.
 • Uwaga innych. Wyzywanie kogoś sprawia, że ten się mną zainteresuje.
 • Automatyczne wzmocnienie. Drapanie skóry łagodzi świąd.
 Kiedy terapeuta wspólnie z pacjentem określą funkcję zachowania, można wskazać działanie, które pozwoli uzyskać pożądany wynik w sposób mniej problematyczny. Przykładem może być spokojna rozmowa zamiast krzyku.
   Przekupstwo szkolne
 Kilka lat pracowałem z dziećmi autystycznymi. Wykorzystywałem wówczas terapię wzmocnień. Najtrudniejszą częścią tej procedury było wyszukiwanie wzmocnień, których mógłbym używać do warunkowania pożądanych zachowań funkcjonalnych, takich jak komunikowanie się, socjalizacja, zabawa i nabywanie podstawowych zdolności szkolnych (na przykład rozpoznawanie liter, cyfr i kolorów). Terapia polegała na uczeniu dzieci właściwego postępowania i nagradzaniu ich,
 
  Terapia wzmocnień
 Behawioralna terapia wzmocnień opiera się na zasadach warunkowania instrumentalnego, przede wszystkim zaś na wykorzystaniu wzmocnienia pozytywnego.
 Po ocenie behawioralnej analityk i pacjent przechodzą przez następujące etapy terapii wzmocnień:
 1. Określenie listy wzmocnień wykorzystywanych w leczeniu.
 To kluczowa część procesu. Wzmocnieniem może być wszystko, co zwiększa szanse na wystąpienie pożądanych zachowań.
  gdy działały w odpowiedni sposób. Kiedy jednak wzmocnienia nie mają większej wartości, można zapomnieć o powodzeniu przedsięwzięcia.
 Niektóre dzieci lubiły pewne rodzaje jedzenia lub słodyczy, pozostałe zaś wolały zabawki albo inne przedmioty. Używaliśmy wszystkiego, co mogło wpłynąć na poprawę funkcjonowania malca. Jednego dnia najlepiej sprawdzały się cukierki, innym razem skutecznym wzmocnieniem były zabawki. Jedno z dzieci szczególnie lubiło, gdy udawałem, że uderzam głową w blat biurka, więc używałem tego w charakterze wzmocnienia. Cóż, cel uświęca środki, prawda?
 Być może wydaje Ci się, że to działanie nieco przypomina przekupstwo. Owszem, dawaliśmy dzieciom „łapówkę”, aby zachowywały się w odpowiedni sposób, ale gdybyśmy tego nie robili, nie zdobyłyby umiejętności mogących pomóc im w codziennym życiu. Moim zdaniem przekupstwo jest o wiele lepsze od zaniedbania.
 
  2. Określenie czasu i okoliczności stosowania wzmocnień.
 Ciągłe wzmacnianie jest najlepszym sposobem szybkiej zmiany zachowania. Polega ono na przyznawaniu pacjentowi nagród za każdym razem, gdy stosuje pożądane zachowanie. Kiedy dana osoba zaczyna wykazywać stałość nowego działania, wzmocnienie jest wygaszane i przyznawane jedynie co jakiś czas, a nawet losowo. To najlepszy sposób podtrzymywania zachowania.
 3. Rozpoczęcie kształtowania.
 Kształtowanie to procedura, w wyniku której skuteczne przybliżenie się do zachowania docelowego jest wzmacniane w celu „kształtowania” czy też kierowania pacjenta w stronę pożądanych działań.
 Załóżmy, że problem polega na nieuczeniu się. Jeśli za docelowe zachowanie uznano uczenie się co wieczór przez dwie godziny bez przerwy, pacjent może być nagradzany wzmocnieniem za każde wydłużenie czasu spędzonego nad książką aż do osiągnięcia limitu dwóch godzin (20 minut, 30 minut, godzina itd.).
 4. Tworzenie formalnej umowy, obejmującej wszystkie uzgodnienia dotyczące planu terapii oraz precyzującej, kiedy, w jaki sposób i gdzie zacznie się pojawiać zachowanie docelowe.
 5. Okresowe sprawdzanie postępów w terapii poprzez ocenę zmian zachowania pacjenta.
 Wprowadzane są konieczne modyfikacje w procedurze zmiany działania.
 6. Zakończenie terapii.
 Następuje, gdy pacjent zaczyna zachowywać się w pożądany sposób i utrzymuje to działanie przez określony czas.
 
  Terapia spowalniania i wygaszania
 Większość z nas zna opowieść o pasterzu, który lubił straszyć mieszkańców wioski okrzykiem: „Wilk! Wilk!”. W efekcie ludzie przyzwyczaili się do tego i nikt nie przyszedł mężczyźnie z pomocą, kiedy faktycznie został napadnięty przez zwierzę. Jak długo jednak trzeba zachowywać się w taki sposób, aby inni zrozumieli, co się dzieje? Czy nie wiedzą, iż dana osoba krzyczy tylko dlatego, że za każdym razem ktoś przybiega jej na ratunek? W skrócie: to reakcja ludzi nakręca takie zachowanie, więc aby zniknęło, wystarczy zacząć je ignorować.
 Proces wycofywania lub pozbawiania wzmocnienia w celu wyeliminowania reakcji nosi nazwę wygaszania. Dawno temu behawioryści odkryli, że kiedy zanika wzmocnienie, zanika też związane z nim zachowanie.
 Spiegler i Guevremont klasyfikują metody leczenia korzystające ze zjawiska wygaszania jako terapie spowalniania. Kiedy wzmocnienie warunkujące dane zachowanie zostaje wycofane lub usunięte, działanie również zanika. Terapie spowalniania przebiegają podobnie do terapii wzmocnień — również rozpoczynają się od określenia zachowania docelowego i warunków wzmocnienia. Główną różnicą pomiędzy tymi dwoma rodzajami leczenia jest to, że przy spowalnianiu usuwa się wzmocnienia, zamiast je przyznawać.
    Wskazówki dotyczące przerw w poświęcaniu uwagi
 Słyszałem od wielu rodziców, że takie podejście nie działa. Wówczas zawsze się zastanawiałem, czy wykorzystują je prawidłowo. Spiegler i Guevremont opisują cztery warunki mające ułatwić rodzicom stosowanie tej metody.
 
   • Przerwy powinny być krótkie (pięć minut lub mniej), a dziecko musi znać ich długość. Wielu rodziców zawiesza warunkowane zachowanie na zbyt długi czas. Małe dzieci potrzebują około minuty przerwy, podczas gdy u starszych należy wydłużać go o minutę na rok życia. Czterolatek wymaga ignorowania przez cztery minuty. Proste!
 • W czasie przerwy nie należy dostarczać wzmocnień. Dobrze też, gdy dziecko nie przebywa wtedy w pokoju zabaw. W innym przypadku będzie to przypominać zakaz chodzenia do szkoły zastosowany wobec malca, który nienawidzi nauki.
 • Przerwa powinna zakończyć się w określonej chwili i gdy dziecko zachowuje się odpowiednio. Jeżeli malec nadal postępuje w niepożądany sposób, można wydłużyć ten okres o ustaloną wcześniej wartość.
 • Przerwy nie powinny być dla dziecka możliwością uniknięcia wykonania niechcianego zadania. Umiejętność rozpoznawania sytuacji, w których malec manipuluje rodzicem, wymaga nieco treningu. Jeżeli dziecko próbuje oszukać w ten sposób opiekuna, należy przypilnować, by po zakończeniu przerwy wykonało to, czego się od niego oczekuje.
  Nie przyjmuj fałszywych monet
 Jedną z bardziej zaawansowanych form terapii opartej na wzmocnieniach stanowi model ekonomii żetonowej. Jest to ustalony system wzmocnień, w którym korzysta się z żetonów, czyli symbolicznych wzmocnień reprezentowanych przez bardziej namacalne nagrody w celu zwiększenia prawdopodobieństwa wystąpienia pożądanego zachowania. W tej roli najlepiej sprawdzają się pieniądze. Same w sobie są bezwartościowe, a
 
  Jednym z najbardziej znanych przykładów terapii spowolnienia jest niesławna przerwa w poświęcaniu uwagi, wykorzystywana jako najczęściej stosowane narzędzie dyscypliny. Opiera się na założeniu, że niepożądane zachowanie dziecka (lub innej osoby) jest podtrzymywane, ponieważ ktoś się na nim koncentruje. Uwaga społeczna może być wynikiem samego zachowania bądź innego wzmocnienia związanego z sytuacją, jak na przykład odebranie innemu maluchowi zabawki.
 Kiedy mały Jasio zachowuje się w niepożądany sposób, powinien trafić w wyznaczone miejsce. Tym samym dziecko zostaje oderwane od wzmocnień występujących w poprzedniej sytuacji. Należy też pamiętać o tym, aby w nowym miejscu również nie było dostępnych, atrakcyjnych dla malucha wzmocnień.
 Terapie ekspozycyjne
 Istnieje kilka rodzajów tzw. terapii ekspozycji. Polega ona na „eksponowaniu” zachowania docelowego w nowych okolicznościach w celu jego zredukowania. Ekspozycja oznacza tu ponowne uczenie
  przynajmniej nie bardziej użyteczne niż papier, na którym je wydrukowano (przy użyciu papieru można zaś na przykład rozpalić ognisko albo wypchać nim poduszkę). Siłą pieniądza jest to, co reprezentuje, a mianowicie możliwość nabywania namacalnych dóbr.
 Ekonomie żetonowe są często wykorzystywane w sytuacjach, w których dana osoba lub grupa musi respektować określone zasady. Na przykład pacjenci placówek psychiatrycznych często otrzymują punkty lub żetony za przestrzeganie reguł szpitalnych lub przejawianie odpowiednich zachowań. W wielu przypadkach żetony te można raz w tygodniu wymienić na przekąski lub upominki. W niektórych szpitalach zamkniętych pozwalają one natomiast na krótkie wycieczki, mające przygotować pacjenta do opuszczenia zakładu. Ta forma terapii jest wspaniałym przykładem modelowania.
 
  się czy też ponowne kojarzenie danego zachowania z innym, dzięki czemu zostaje wygaszone.
 Czy kiedykolwiek udało Ci się zapalić papierosa pod prysznicem? To dość trudne zadanie. Co prawda znam człowieka, który nauczył się to robić, ale nie zdradzę jego sposobu, ponieważ nie chcę pomagać nałogowcom. Tak czy inaczej większość pewnie zgodzi się ze mną, jeśli powiem, że palenie i wodę raczej trudno pogodzić. Innymi słowy, te dwa elementy są niekompatybilne. Znalezienie działania przeszkadzającego w zachowaniu, którego chcemy się pozbyć, jest dobrym sposobem na zlikwidowanie tego drugiego.
 Kiedy dwa zachowania występują jednocześnie, silniejsze dominuje. Woda zawsze wygrywa z papierosem. W żargonie terapeutów behawioralnych zjawisko to nosi nazwę wzajemnego osłabiania czy też przeciwwarunkowania. Metoda korzystająca z tych dwóch zjawisk ma na celu osłabienie szkodliwego zachowania docelowego, wyuczonego na drodze warunkowania klasycznego. Kiedy „wystawiasz” papierosa na działanie wody, palenie staje się niezwykle trudne. Przeciwwarunkowanie jest mechanizmem, na którym opierają się wszystkie terapie ekspozycji.
 Prawdopodobnie najlepszy sposób wyjaśnienia tego, w jaki sposób przeciwwarunkowanie działa w terapii ekspozycji, to przedstawienie najpopularniejszej metody, zwane systematyczną desensytyzacją (SD). Jest ona często wykorzystywana do leczenia fobii, na przykład lęku przed wystąpieniami publicznymi, fobii społecznych itd. Terapeutom udaje się też wykorzystywać ją do zwalczania napadów paniki związanych z agorafobią. Na zasadzie systematycznej desensytyzacji opiera się kilka rodzajów terapii ekspozycji:
   
  • Tajna sensytyzacja (ekspozycja wyobrażeniowa). „Uczenie się” lub kojarzenie zachodzi wyłącznie w umyśle pacjenta, nie zaś w świecie zewnętrznym.
 Procedury opracowane przez Wolpego i Jacobsena są bardzo podobne. Terapeuci uczą pacjentów wchodzenia w stan głębokiego odprężenia. Następnie proszą ich o wyobrażenie sobie siebie w sytuacji wywołującej lęk i jednoczesne utrzymywanie się w stanie relaksu. Gdy poziom lęku danej osoby przekroczy dopuszczalną normę, terapeuta prosi o przerwanie wyobrażania sobie sytuacji i powrót do zupełnego odprężenia.
 Proces ten powtarza się wielokrotnie w ciągu kilku sesji. Objawy fobiczne zaczynają ustępować dzięki pojawiającemu się skojarzeniu bodźca lękowego ze stanem odprężenia, konkurującemu z uprzednim lękiem. Od tej pory bodziec lękowy zaczyna być kojarzony nie z lękiem, lecz ze stanem relaksu.
 • Terapia stopniowej ekspozycji. Kiedy pacjent uczy się skutecznego działania w obliczu bodźca lękowego w prawdziwym życiu, mówimy o sensytyzacji in vivo. Na ogół taka desensytyzacja zachodzi stopniowo, stąd jej nazwa. Jeżeli boję się latania, mój terapeuta może zasugerować, żebym zaczął od oglądania filmów o podróżach lotniczych (oczywiście nie tych, w których pokazane są wypadki). Następnie wybiorę się na lotnisko. Później odwiedzę terminal. Ostatecznie zaś mogę zająć miejsce w samolocie. Powoli zmierzam do przełamania lęku przed samym lataniem poprzez wykonywanie wielu ćwiczeń przygotowawczych i naukę odprężania się na etapach „podróży” poprzedzającej lot.
 • Zalewanie. Zakłada wystawianie danej osoby na wywołujące lęk sytuacje bądź bodźce w sposób długotrwały i ciągły. Metoda ta wywołuje bardzo silny strach u pacjenta, więc niekiedy kojarzy się z torturą. Jeżeli ktoś boi się węży, może wskoczyć do zbiornika pełnego tych zwierząt i albo umrzeć, albo raz na
 
  zawsze pozbyć się lęku. W tym przypadku nie ma mowy o stopniowym oswajaniu. Wystarczy wskoczyć między węże i mieć to z głowy.
 To nie koniec! Pacjent nie tylko zostaje wystawiony na to, czego najbardziej się boi, ale dodatkowo jest też pozbawiany możliwości ucieczki albo działania pomagającego mu uniknąć sytuacji lękowej. Taka forma terapii nosi nazwę zapobiegania reakcji.
 Zalewanie brzmi przerażająco, ale jest to jedna z najskuteczniejszych form terapii behawioralnej. Jeżeli dana osoba ufa lekarzowi, może w ten sposób pozbyć się bardzo silnych i paraliżujących fobii. Ta metoda leczenia wydaje się okrutna, jednak stosuje się ją po wyrażeniu zgody przez pacjenta. Warto w tym miejscu pamiętać, że nikt nie jest zmuszany do leczenia; wyjątek stanowi nakaz sądowy (więcej informacji na temat psychoterapii w systemie penitencjarnym znajdziesz w rozdziale 14.).
   Dogadać się z bakteriami
 Dobrym przykładem metody zalewania (patrz podrozdział „Terapie ekspozycyjne”) jest leczenie osób cierpiących na lęki przed zarazkami. Załóżmy, że bałem się mikroorganizmów i obawiałem się zbliżania do kubłów na śmieci, aby się nie zarazić. Jako że nie byłem w stanie dotknąć kosza, aby wyrzucić odpadki, zaczynały one gromadzić się w mieszkaniu. Po pewnym czasie smród stał się nie do zniesienia i groziła mi eksmisja. Na szczęście w okolicy znalazł się dobry psychoterapeuta, który zdecydował się mi pomóc.
 Zdecydował, że leczenie będzie się odbywać w moim mieszkaniu. Na początku wydawało się to fajnym pomysłem. Kiedy psycholog pojawił się u mnie, powiedział, że ma pomysł na terapię, po czym wskazał na stertę śmieci i wydał mi polecenie: „Wskocz w nią”.
 
  Mydlenie umysłu za pomocą terapii kognitywnej
 Anonimowi Alkoholicy używają terminu „śmierdzące myśli” na określenie tego, co pojawia się w umyśle osoby wychodzącej z uzależnienia. Taki człowiek zaczyna postrzegać wszystko w czarnych barwach i rozważa sięgnięcie po alkohol. Prostota tego stwierdzenia nie powinna być uważana za oznakę braku mądrości. Nigdy nie należy bowiem lekceważyć potęgi myśli.
 Terapia kognitywna jest popularną i dobrze zbadaną formą psychoterapii, która podkreśla siłę myśli. Z perspektywy terapeuty kognitywnego problemy psychologiczne, takie jak trudności interpersonalne czy zaburzenia emocjonalne, wywołują „śmierdzące myślenie”. Innymi słowy, przyczyną tych problemów są nieadaptacyjne procesy myślowe czy poznawcze. „Śmierdzące myślenie” może mieć ogromny wpływ na naszą psychikę, ponieważ analizujemy i przetwarzamy informacje o wszystkim, co nas otacza, a następnie reagujemy na podstawie wyniku tych operacji. Może to wyglądać następująco:
  „Słucham?” — zapytałem z niedowierzaniem. „Słyszałeś mnie” — powtórzył terapeuta. — „Wskakuj!”. Reszta jest historią. Wystarczy wspomnieć, że wskoczyłem w śmieci i zacząłem się w nich tarzać. Po skończonej sesji terapeuta powiedział, żebym do następnego dnia nie brał prysznica. Posłuchałem go i dziś nie boję się już kubłów na śmieci.
 Pamiętaj jednak, że nie jest to prawdziwa historia i stanowi dość skrajny przykład takiej terapii, choć niedaleki od prawdy. Psychologowie korzystający z takiej metody proszą pacjentów o pełne wystawienie się na bodźce, których ci najbardziej się obawiają. Możesz wierzyć lub nie, ale to naprawdę działa!
 
  A (możliwość utraty pracy) → B (myśli o zwolnieniu) → C (moje emocje związane z wydarzeniem, przetwarzane przez myśli).
 Nasze reakcje są wynikiem tego, co i w jaki sposób myślimy o danej sytuacji czy zjawisku. W wielu sytuacjach, takich jak doświadczenie straty, obrazy, porażki czy lęku, złe emocje to coś całkowicie naturalnego. Negatywne reakcje nie muszą być koniecznie anormalne. Dzieje się tak tylko wtedy, gdy nasze odpowiedzi emocjonalne i behawioralne są przesadnie silne, stałe i powtarzalne, a w efekcie zaczynamy odczuwać zaburzenia natury psychicznej.
    Peale jest pozytywny
 Książka Normana Vincenta Peale’a Moc pozytywnego myślenia jest obecnie jednym z najpopularniejszych poradników psychologicznych na amerykańskim rynku. Podstawowa idea autora brzmiała: pozytywne myślenie wprowadza dobre zmiany w życiu ludzi. Peale nie jest odosobniony w przekonaniu, że myśli odgrywają główną rolę w kreowaniu i podtrzymywaniu naszych zachowań.
 Myślenie wypaczone
 Czasami nasze myśli mogą zostać wypaczone. Wówczas wpędzają nas w kłopoty. Terapia poznawcza podchodzi do rzeczywistości z perspektywy relatywistycznej, czyli rzeczywistość zależy od tego, jak postrzega ją jednostka. Mimo to terapeuci kognitywni nie ujmują psychopatologii wyłącznie jako wyniku myślenia, lecz traktują ją raczej jako skutek pewnego sposobu rozumowania. Określone błędy procesów myślowych wywołują konkretne problemy.
 Kiedy człowiek straci pracę, może pomyśleć: „Muszę znaleźć kolejną”. To jednak jest sprzeczne z myślą:
 
   „Nigdy nie znajdę nowej pracy”. Takie rozumowanie wywołuje silniejsze niż zwykle reakcje emocjonalne. Pomiędzy stwierdzeniem „Muszę znaleźć nową pracę” i „Nigdy nie znajdę nowej pracy” istnieje ogromna różnica.
 Aaron Beck wyróżnił sześć zaburzeń poznawczych wywołujących problemy psychologiczne. Są to:
 • Wnioskowanie arbitralne. To zaburzenie pojawia się wtedy, gdy ktoś wyciąga wniosek oparty na niepełnej bądź niedokładnej informacji. Gdyby kilku naukowców miało opisać słonia, ale każdy z nich widziałby zwierzę przez mały otwór w płocie, ich relacje różniłyby się. Jeden z nich mógłby zobaczyć ogon, inny zaś trąbę. W efekcie pierwszy opisałby słonia jako zwierzę z ogonem, zaś drugi — jako zwierzę z trąbą. Żaden z nich nie wiedziałby, jak wygląda cała istota, ale każdy z nich uważałby, że jego wiedza jest prawdziwa.
 • Katastrofizacja. Moja babcia użyłaby porzekadła „robić z igły widły”. Beck zaś definiuje owo zaburzenie następująco: to postrzeganie czegoś jako ważniejszego, niż jest w istocie.
 • Dychotomia myślenia. Większość z nas wie, że myślenie w kategoriach białe i czarne, bez dostrzegania odcieni szarości, może wpędzić człowieka w kłopoty. Kiedy postrzegamy jakieś zjawisko wyłącznie w skrajnym aspekcie, popadamy w dychotomię. Gdy pracowałem w więzieniach, odkryłem, że osadzeni dzielą innych na dwie grupy: przyjaciół oraz wrogów; każdego, kto nie jest ich przyjacielem, uważają za wroga.
 • Nadmierna generalizacja. „Chłopak mnie rzucił. Nikt mnie nie kocha!” — to przykład nadmiernej generalizacji. Objawia się ona stosowaniem jednego doświadczenia jako miary wszystkich podobnych sytuacji, nawet jeżeli okoliczności są zupełnie inne.
 
  • Personalizacja. Jeden z moich ulubionych filmów to Burza z 1982 roku w reżyserii Paula Mazursky’ego. W jednej z ostatnich scen główny bohater jest przekonany, że to on wywołał sztorm, który zatopił okręt wroga. Personalizacja polega na tym, że dana osoba postrzega wydarzenia jako związane bezpośrednio z nią samą, nawet jeżeli w rzeczywistości jest inaczej.
 • Selektywne abstrahowanie. Na studiach miałem kolegę, który sądził, że wszystkie kobiety śmieją się z niego, gdy przechodzi przez kampus. Nie przyszło mu na myśl, że większość dziewczyn nawet go nie zauważa i śmieje się prawdopodobnie z usłyszanego przed chwilą dowcipu lub z zabawnej sytuacji, niemającej z nim żadnego związku. Ten błędny wniosek wynikał z oceny zachowania wyrwanego z kontekstu.
 Podobnie jak w przypadku terapii behawioralnej, koncepcja leżąca u podłoża terapii kognitywnej jest piękna w swojej prostocie. Jeżeli problemy psychologiczne są wynikiem błędów w myśleniu, leczenie powinno naprawiać te nieprawidłowości. Jednak znacznie łatwiej powiedzieć, niż zrobić. Na szczęście terapeuci kognitywni znają szeroki zakres technik i dysponują wysoce systematycznym podejściem.
 Zmiana sposobu myślenia
 Celem terapii kognitywnej jest zmiana zaburzonego myślenia poprzez wykorzystanie logicznej analizy i eksperymentów behawioralnych mających na celu testowanie anormalnych przekonań. Wiele błędów myślenia opiera się na fałszywych założeniach na temat własnej osoby, świata i innych ludzi. Terapia kognitywna przebiega zwykle następująco:
 1. Psycholog i pacjent dokonują dokładnego przeglądu błędnych przekonań leczonego oraz starają się określić, w jaki sposób takie myśli
  
  wiążą się z konkretnymi negatywnymi emocjami i zachowaniami.
 Christine Padesky i Dennis Greenberger w książce Umysł ponad nastrojem przedstawiają pacjentom system określania tych błędów rozumowania, potocznie nazywanych przez terapeutów myślami automatycznymi, ponieważ pojawiają się od razu w odpowiedzi na daną sytuację. Zadaniem pacjenta jest śledzenie specyficznych sytuacji pojawiających się pomiędzy sesjami oraz identyfikowanie i szczegółowe opisywanie własnych reakcji na te zdarzenia.
 2. Terapeuta i jego podopieczny pracują razem, korzystając z zapisu myśli automatycznych w celu określenia zaburzeń poznawczych wywołujących określone reakcje.
 Ten często bardzo trudny proces może trwać od kilku tygodni do kilku miesięcy, ale pod koniec omawianego etapu terapii zaburzenia są bardzo dokładnie zdefiniowane.
 3. Pacjent i terapeuta wspólnie pracują nad zmianą zaburzonych przekonań.
 Lekarz i jego podopieczny współpracują w procesie logicznego odrzucania, kwestionowania, podważania i testowania błędnych wniosków i przesłanek. Dzięki temu klient zaczyna sprawniej myśleć i może przerwać dawny proces zaburzonego przetwarzania informacji.
   Myśli depresyjne
 Jedno z najlepiej znanych zastosowań terapii kognitywnej opisano w książce Aarona Becka Leczenie depresji metodą kognitywną. Autor wspomina, że objawy depresyjne, takie jak smutek
 
  Wspólne porozumienie — terapie behawioralne i kognitywne
 Albert Ellis jest twórcą łączonej terapii, która czerpie zarówno z podejścia behawioralnego, jak i kognitywnego. Jego racjonalno- emotywna terapia behawioralna (REBT) opiera się na założeniu, że kłopoty psychologiczne są wynikiem irracjonalnego myślenia i zachowań podtrzymujących takie rozumowanie. Zgodnie z tym założeniem problemy te można rozwiązywać poprzez zwiększanie
  czy brak motywacji, są wynikiem poznawczych zaburzeń opierających się na trzech konkretnych przekonaniach na temat siebie, świata i przyszłości. Nazwał je założeniami depresjogennymi, które tworzą triadę poznawczą. Każda triada poznawcza osoby cierpiącej na depresję składa się z następujących założeń:
 • Jestem nieprzystosowany, opuszczony i bezwartościowy.
 • Świat jest niesprawiedliwy i okrutny. Nie ma w nim dla mnie miejsca.
 • Nie ma nadziei na przyszłość. Moje problemy nigdy nie zostaną rozwiązane.
 Takie przekonania prowadzą do nieprzystosowania oraz szkodliwie wpływają na przetwarzanie informacji związanych z codziennym życiem pacjenta. Główne wyzwanie stojące przez terapeutą i jego podopiecznym polega na odkryciu sposobów zidentyfikowania, podważenia i zmiany tych poglądów w celu zmniejszenia ich wpływu na emocje i motywacje leczonego.
 
  zdolności pacjenta do myślenia w sposób bardziej racjonalny i zachowania podtrzymującego owe racjonalne myśli.
 Ellis to charyzmatyczny psycholog, którego styl i osobowość doskonale podkreślają główne założenia REBT. Racjonalno-emotywni terapeuci behawioralni wierzą, że jesteśmy przyczyną większości naszych problemów i sami sobie szkodzimy, trzymając się kurczowo irracjonalnych idei, niewytrzymujących krytyki logicznej. Problem polega na tym, że większość z nas nie sprawdza siebie pod tym kątem zbyt często. Dlatego regularnie mówimy sobie następujące rzeczy:
 „Nie wytrzymam tego!”. „Jest beznadziejnie!”.
 „Jestem do niczego, bo nie potrafię nad tym zapanować!”.
 Tak właśnie wygląda myślenie irracjonalne. Racjonalno-emotywni terapeuci behawioralni określają takie stwierdzenia mianem irracjonalnych, ponieważ ich zdaniem ludzie są w stanie poradzić sobie w złych sytuacjach, które bardzo rzadko są tak straszne, jak sądzimy. Często też narzucamy sobie zasady dotyczące tego, jak „powinniśmy” się zachowywać, a w efekcie potęgujemy poczucie przytłoczenia, smutku, lęku itd. „Nie mogę się denerwować”, „Nie powinienem się przejmować tym, co ona myśli”, „Nie powinnam się tym martwić” — te i inne stwierdzenia były nazywane przez Ellisa „topieniem się w powinnościach”. Terapeuci korzystający z REBT chętnie podważają przekonania tego typu.
 Choć REBT opiera się na podważaniu i kwestionowaniu, nie jest metodą trudną czy wykluczającą troskę. Nacisk omawianej techniki na empatię i bezwarunkową akceptację okazuje się nie mniejszy niż w przypadku wielu innych teorii. Terapeuci nie muszą zawsze skłaniać pacjentów do
   
  porzucenia sposobu, w jaki ci myślą w danej chwili, ale starają się pomóc im doświadczać emocji w sposób ułatwiający panowanie na nimi. Istnieją bowiem zdrowe oraz irracjonalne poziomy uczuć. Celem terapii jest sprawienie, by pacjent nauczył się doświadczać swoich emocji oraz innych sytuacji w sposób bardziej racjonalny.
 Te behawioralne aspekty REBT wiążą się także z eksperymentami, jakich pacjent podejmuje się w celu przetestowania racjonalności swoich przekonań lub jej braku. Jeżeli dana jednostka śmiertelnie obawia się obcych ludzi, terapeuta może poprosić ją, aby podeszła do dziesięciu nieznajomych osób i zaczęła z nimi rozmowę. Jeżeli pacjent mówi, że w takich sytuacjach umrze z zażenowania, psycholog zaczyna następną sesję na przykład od słów: „Cieszę się, że pana widzę. Rozmowa z obcymi jednak pana nie zabiła, prawda?”.
 REBT zakłada też, że zmiany w myśleniu mogą wynikać z dwóch podejść: rozmowy z terapeutą i racjonalnej dyskusji o irracjonalnych myślach oraz z podejmowania działań „udowadniających” niesłuszność irracjonalnych założeń. Ellis twierdził też, że ludzie rzadko zmieniają swoje irracjonalne przekonania, jeśli nie postępują wbrew nim. Innymi słowy, ich sposób myślenia nie zmienia się, dopóki zachowanie pozostaje takie samo.
 Uwaga i akceptacja — teorie opierające się na uważności
 Terapia z całą pewnością polega na zmianie. Zmianie zachowania. Zmianie sposobu myślenia. Takie jest założenie leżące u podstaw terapii behawioralnej i poznawczej. Często jednak o zmianie łatwo się mówi, ale znacznie ciężej wprowadza się ją w życie. Osobiście nie zdołałem wpłynąć na wiele rzeczy i sądzę, że Ty również znasz
 
  osoby, którym się to nie udało. Zmiana to dziedzina przynosząca milionowe dochody, wystarczy rzucić okiem na dział „Poradniki” w dowolnej księgarni. Czy jednak można zmienić to, że nie udaje się nam wprowadzić zmian? Czy można zmienić sposób zmiany? To wygląda na skomplikowane podczas czytania, a co dopiero podczas prób wykorzystania tego w praktyce.
 Na szczęście istnieją specjalne metody leczenia, określane jako „terapie oparte na uważności” bądź „terapie uważności”, które w centrum uwagi stawiają właśnie sam proces zmiany. U ich podstaw leży koncepcja akceptacji, definiowana w tym kontekście jako wspieranie pacjenta w procesie terapii i pomaganie mu w doświadczaniu swojego życia, emocji, myśli i zachowania w sposób bezpośredni, otwarty, akceptujący i pozbawiony pryncypialnej oceny. Dwie najpopularniejsze teorie wykorzystujące tę ideę to terapia akceptacji i zaangażowania (ang. acceptance and commitment therapy — ACT) i terapia poznawcza opierająca się na uważności (ang. mindfulness-based cognitive therapy — MBCT).
 Zakładają one, że głównym problemem pacjenta i źródłem postrzeganej patologii jest brak jego własnej akceptacji dla swojego życia, emocji, historii etc. Dlatego też zamiast zmieniać zachowanie (jak w terapii behawioralnej) lub myśli (jak w terapii poznawczej), opisywane tu terapie kładą nacisk na zmianę podejścia danej osoby do jej zachowań i myśli. Modyfikując bowiem swoje poglądy na życie i sposób radzenia sobie z problemami, pacjent jest w stanie spojrzeć na siebie bardziej obiektywnie.
 Uważność oznacza zwracanie większej uwagi na bieżącą chwilę i otwarcie na aktualne myśli, wrażenia i uczucia bez podejmowania prób ich zmiany. Postrzeganie takich zjawisk z akceptacją i uważnością ma charakter terapeutyczny. Stephen Hayes, główny twórca ACT, twierdzi, że pewne aspekty działania języka naturalnego skłaniają nas do unikania niektórych rzeczy zamiast akceptowania ich. Innymi słowy, ludzie „mówią” do siebie o sobie, innych i świecie w sposób, który popycha ich do ucieczki i ogranicza akceptację.
 
  Akceptacja to jednak nie wszystko. Kluczowa decyzja podejmowaną przez terapeutę dotyczy tego, czy, kiedy i w jaki sposób pomóc pacjentowi zaakceptować lub zmienić określone zachowanie w danej sytuacji. Wybór ten opiera się na ocenie sytuacji bądź okoliczności zgodnie z dwoma kryteriami: modyfikowalności i zasadności.
 • Czy sytuacja jest modyfikowalna? Jeżeli czegoś nie da się zmienić (na przykład faktu, że ukochana osoba nie żyje), skupienie się na zmianie na pewno nie doprowadzi do poprawy zdrowia psychicznego. Jeśli jednak na sytuację można wpłynąć (na przykład gdy chcemy ograniczyć spożycie słodzonych napojów), niewykluczone, że stanie się ona przedmiotem zmiany. Krótko mówiąc, terapia taka zakłada, że powinniśmy zmieniać to, co się da zmienić, i akceptować to, co nie jest od nas zależne.
 • Czy reakcja jest zasadna? „Zasadność” myśli bądź zachowań jest oceniana na podstawie tego, czy myśli i reakcje pacjenta odpowiadają skalą i natężeniem zjawiskom, których dotyczą, czy też są przesadzone. Jeżeli zachowanie nie jest adekwatne, próby rozwiązania wywołującego je problemu nie mają większego sensu, ponieważ kłopot de facto nie istnieje. Jeżeli reakcja okazuje się zasadna, stosuje się powyższe kryterium modyfikowalności w celu ustalenia, czy można ją zmienić, czy też trzeba zaakceptować. Jeżeli zachowania nie da się uznać za adekwatne, należy je po prostu przyjąć.
 Wszystko w porządku, więc zmień się — dialektyczna terapia behawioralna
 Dialektyczna terapia behawioralna (ang. dialectic behavioral therapy, DBT) autorstwa dr Marshy Linehan łączy podejście behawioralne, poznawcze i uważnościowe. Została rozwinięta z myślą o pomocy osobom wykazującym zaburzenie osobowości typu borderline, które często dokonywały samookaleczeń i wykazywały wysokie skłonności
 
  do podejmowania prób samobójczych. Obecnie DBT jest jednak używana w wielu innych sytuacjach, gdyż w toku badań uznano ją za jedną z najlepiej zbadanych i empirycznie potwierdzonych terapii w psychologii klinicznej.
 Jest to kompleksowa technika, łącząca terapię indywidualną, konsultacje i wzmacnianie umiejętności (takie jak ćwiczenie zdolności społecznych). Pod wieloma względami nie różni się zbytnio od innych terapii behawioralnych i poznawczych. Charakteryzuje się tym, że jest oparta na akceptacji i uważności.
 Akceptacja i uważność ujawniają się już w samej nazwie terapii, a ściślej — w słowie „dialektyczna”, które podkreśla złożony charakter rzeczywistości. Składa się ona bowiem z wielu często sprzecznych sił i form, a także pozostaje w stanie ciągłej, dynamicznej zmiany. Dialektyczny sposób myślenia zakłada, że dany obiekt jednocześnie wykazuje dwie sprzeczne cechy. Przykładowo pacjent może pragnąć zmiany i zarazem jej unikać. W DBT podstawową dialektyką jest opozycja akceptacji i zmiany. Stosujący tę technikę terapeuci uczą pacjentów, w jaki sposób zmieniać się i oczekiwać zmian, ale także jak akceptować pewne elementy swojego życia, przeszłości oraz otoczenia.
 DBT uwzględnia fakt, że ludzie przychodzący na terapię często są zbyt silnie popychani do „rewolucji”, w wyniku czego dość szybko ją przerywają. Nadmierne skupienie na zmianie może być zbyt obciążające, a nawet groźne dla samooceny pacjenta. Czuje się on bowiem, jakby terapeuta nieustannie go krytykował lub wręcz zawstydzał, podkreślając, że coś jest z nim nie tak. Jedna z podstaw DBT to uzyskanie równowagi pomiędzy akceptacją a zmianą dzięki różnym technikom, w tym przy użyciu treningu uważności. Dr Linehan wyróżnia następujące komponenty tej ostatniej:
 • obserwacja — oświadczenie bieżącego momentu, myśli, emocji, wrażeń etc;
 • opis — opisywanie bieżącej chwili w sposób obiektywny;
 • uczestnictwo — nieświadome branie udziału w działaniu.
 
  Uważność w DBT zakłada zwracanie uwagi na „tu i teraz” w sposób niemający charakteru reaktywnego i skłaniający do odpowiadania na fakty, nie zaś na myśli, emocje i inne działania pacjenta. Takie podejście ułatwia akceptację, sprzyja sprawnemu rozwiązywaniu problemów i ogranicza podejście polegające na unikaniu trudności. Pacjent powinien bowiem osłabiać swoją skłonność do opierania się rzeczywistości i myślenia: „co by było, gdyby...” lub „to nie powinno tak wyglądać”, a więc zaprzeczania otoczeniu. Taka chęć wzmacnia reaktywne podejście do problemów i sprzyja sprawnemu rozwiązywaniu ich.
 
  Rozdział 17.
 Trudno jest być człowiekiem — terapie skoncentrowane na kliencie i terapie egzystencjalne
 W tym rozdziale:
 • Zaakceptujemy jakąś osobę.
 • Zmierzymy się ze śmiercią, winą, lękiem, czasem,
 transcendencją i wolnością.
 Pewna 35-letnia kobieta, nazwijmy ją panią Nowak, niedawno przeżyła śmierć matki. Teraz ma problemy z powrotem do pracy i nawiązywaniem kontaktów z rodziną. Udała się więc do lekarza, obawiając się, że może być w depresji. Ten jednak nie przepisał jej leków, tylko skierował ją do psychologa.
 Zastanów się nad poniższą wymianą zdań pomiędzy panią Nowak a specjalistą:
 Terapeuta: Dzień dobry, miło mi panią widzieć. Pani lekarz wspomniał mi, że ma pani kłopoty z powrotem do pracy i że niedawno przeżyła pani śmierć matki. Proszę usiąść.
 Pacjentka: Dziękuję. Chciałabym zaznaczyć, że dziwnie się czuję. Kiedyś już poddawałam się psychoanalizie i nie podobało mi się to. Mój terapeuta był chłodny i zdystansowany.
 Terapeuta: Przykro mi to słyszeć. Ale jak pani wie, ja nie jestem psychoanalitykiem. Czy zechciałaby pani powiedzieć mi coś o tamtym doświadczeniu?
   
  Pacjentka: Niespecjalnie. W każdym razie nie teraz. Ostatnio czułam się źle, w sumie było tak od chwili, gdy matka zachorowała. Powinnam była pozwolić na to, żeby zajmowała się nią moja siostra, i opuścić ten dom pełen rozpaczy. Tak. Ale nie było mi przykro z powodu tego, że matka umierała. Cierpiała od dawna i zaakceptowała myśl, że śmierć najprawdopodobniej przyniesie jej ukojenie. To jej życie, nie śmierć, nie dawało mi spokoju.
 Terapeuta: Jej życie nie dawało pani spokoju. I zaakceptowała pani jej śmierć. Proszę powiedzieć coś więcej. Nie aprobowała pani jej stylu życia?
 Pacjentka: W pewnym sensie. Wydawało mi się, że żyła dla wszystkich wokół. Dla szefa, dla męża, dla nas, dzieci, wnuków. Nie chcę jej oceniać, zwłaszcza że niedawno zauważyłam, iż sama żyję w ten sposób.
 Terapeuta: Żyje pani w taki sam sposób jak pani matka?
 Uczucia i doświadczenia tej pacjentki są dobrym przykładem problemów, którymi zajmują się specjaliści od omawianych rodzajów terapii. Pani Nowak kwestionuje sensowność swojego życia, swoją tożsamość i poczucie własnej wartości. Dla kogo tak naprawdę żyje? Czy jest szczera wobec samej siebie? Terapie humanistyczne zakładają, iż każdy człowiek to istota posiadająca godność i prawo wyboru sposobu działania, a także zmagająca się z nieuniknionymi trudnościami (śmiercią, chorobą, konfliktem, etc.). Jednocześnie możliwe jest przezwyciężenie tych kłopotów dzięki odpowiedniej pomocy z zewnątrz.
 Chociaż Carl Rogers, Rollo May i Irvin Yalom w odmienny sposób wzbogacili ogólną teorię i praktykę psychoterapii, wszystkich tych badaczy łączyło jedno. Każdy z nich dostrzegał wielki potencjał drzemiący w ludziach i wierzył, że staramy się osiągnąć jak najwyższy poziom rozwoju i wziąć odpowiedzialność za swoje życie.
 Wiele z prezentowanych w tej książce form leczenia (psychoanaliza w rozdziale 15. oraz terapia behawioralna i kognitywna w rozdziale
 
  16.) były krytykowane za nadmierną „sterylność” i „techniczność” oraz brak kontaktu z faktycznymi doświadczeniami pacjenta czy klienta. Innymi słowy, w koncepcjach tych niewiele jest miejsca na prawdziwą osobę. Każda z opisanych w tym rozdziale terapii za kluczowe elementy uznaje osobowość, rozumianą jako „bycie osobą”, a także to, w jaki sposób każdy z nas zmaga się z problemami w swój osobisty sposób.
 Terapie skupione na kliencie — jak odgrywać główną rolę w terapii
 Poświęć minutę na wykonanie prostego ćwiczenia. Weź kartkę papieru i ołówek, a następnie sporządź listę wszystkich osób, które podziwiasz i traktujesz z szacunkiem. Kto się na niej znalazł? Nauczyciele, małżonkowie, znane osoby, rodzice? A co z Tobą? Czy znajdujesz się na liście osób, które postrzegasz pozytywnie? Czy nie chcesz wstąpić do własnego fanklubu?
 W tym wielkim, chaotycznym świecie, zamieszkanym przez miliardy ludzi, czasami można mieć wrażenie, że pojedyncza osoba się nie liczy, ponieważ jest zbyt mała, zbyt niewiele znacząca. Mimo to wszyscy posiadamy poczucie własnej odrębności. Czasami bywamy tak niezależni, że aż czujemy się samotni i odosobnieni. Zadajemy sobie wtedy pytanie: „A co ze mną? Czy ja się nie liczę?”.
 Carl Rogers (1902 – 1987) liczył się z ludźmi. Psycholog ten był jednym z najsłynniejszych przedstawicieli tej profesji, traktowanym na równi z Sigmundem Freudem. Nominowano go także do pokojowej Nagrody Nobla. Jego wpływu na psychoterapię nie sposób nie docenić, ponieważ ponownie umieścił osobę pacjenta w centrum terapii. Starał się zrozumieć i ocenić go jako odrębną jednostkę z prawdziwymi problemami, nie zaś jako model czy
  
  konstrukt teoretyczny. Z tego powodu o stworzonej przez Carla Rogersa terapii skoncentrowanej na kliencie można powiedzieć jedno: z całą pewnością kładzie ona wielki nacisk na człowieczeństwo każdego z pacjentów. Badacz wierzył też, że wszyscy ludzie zmierzają w kierunku jak najpełniejszego rozwoju swojego potencjału, by zapewnić sobie maksymalną szansę przeżycia. Przypomina to slogan werbunkowy armii USA: „Bądź wszystkim, czym możesz być”.
 Rozwój jest ważnym słowem tak dla pacjentów, jak i dla terapeutów. Osobisty rozwój danej osoby odgrywa najważniejszą rolę w leczeniu i stanowi jego centralny element. Za każdym razem, gdy czytam jakiś materiał na temat terapii skoncentrowanej na kliencie lub tekst Carla Rogersa, zaczynam zastanawiać się nad tym, czy sam dorastam i rozwijam się. Jeżeli weźmiemy pod uwagę jedynie mój obwód w pasie, to z pewnością tak. Co zaś tyczy się osobistego rozwoju i doskonalenia umiejętności...
 W jaki jednak sposób wiara Rogersa w wartość każdego z pacjentów łączy się ze wspieraniem ich rozwoju? Czy klienci poddający się takiej terapii płacą za to, by ktoś ich docenił? W pewnym sensie tak, ale podobne stwierdzenie byłoby poważnym uproszczeniem. W terapii chodzi bowiem o coś więcej niż o podejście: „Będę cię kochać tak długo, dopóki sam siebie nie pokochasz” czy: „Będę cię akceptować tak długo, aż sam siebie zaakceptujesz”.
 Mechanizm udzielania pomocy w terapii skoncentrowanej na kliencie opiera się na próbie zrozumienia wyjątkowych doświadczeń, myśli, zachowań i uczuć każdego z pacjentów. W miarę jak psycholog stara się odkryć, kim jest dana osoba, ona sama uczy się doświadczać siebie w pełniejszy, bardziej produktywny sposób.
 Zrozumieć teorię osoby
  
  Dlaczego Carl Rogers myślał, że stworzenie prawdziwej relacji z pacjentem i dokładne zrozumienie może pomóc danej osobie, a nawet ją uleczyć? Odpowiedź na to pytanie wydaje się oczywista. Otóż wszyscy lubią czuć się zrozumianymi (w rozdziale 10. opisałem znaczenie, jakie mają dla nas relacje z innymi). Kiedy ktoś „pojmie”, kim jesteśmy, cieszymy się dobrym samopoczuciem, większą witalnością i lepiej odcinamy się od tła, jakie stanowi ten mroczny i bezlitosny świat.
 Każdy chce zostać zrozumiany
 Choć Ericha Fromma nie uważa się za terapeutę skoncentrowanego na kliencie, wprowadził do psychologii koncepcję mającą wyjaśnić, dlaczego zrozumienie jest dla nas takie ważne. Badacz ten wierzył, że wszyscy sprawdzamy nasze spostrzeżenia i doświadczenia poprzez porównywanie ich ze spostrzeżeniami i doświadczeniami innych ludzi, zwłaszcza tych, z których opinią się liczymy. Być może zdarzyło Ci się słyszeć o koncepcji testowania rzeczywistości. Jego przykładem jest pytanie innej osoby o to, czy też zaobserwowała UFO lądujące przy drodze: „Czy widziałeś to, co ja?”. Jeżeli druga osoba widziała to samo, otrzymujemy od niej coś, co Fromm nazywał walidacją. Jest to potwierdzenie doświadczenia przez inną osobę. Walidacja daje nam poczucie, iż faktycznie istniejemy. Według Fromma bez niej nie czulibyśmy, że naprawdę żyjemy.
 Czy kiedykolwiek zdarzyło Ci się rozmawiać z kimś sprawiającym wrażenie, że w ogóle Cię nie rozumie? Takie doświadczenie może być dość nieprzyjemne. W podobnych sytuacjach czujemy się samotni, a w skrajnych przypadkach nawet odizolowani.
 Dlaczego więc bycie rozumianym i rozumienie innych jest czasami takie trudne? Rogers wierzył, że każdy z nas posiada unikalny system referencyjny, który ma wpływ na to, jak doświadczamy otaczającego świata. Zastanów się nad tym. Ktoś może wyglądać tak samo jak Ty, nosić identyczne imię i być Tobą w każdy możliwy sposób. Z biologicznego punktu widzenia bliźnięta jednojajowe mają jednakowy kod genetyczny! Jednak według Rogersa i specjalistów
 
  od terapii skoncentrowanej na kliencie nawet one nie są identyczne, ponieważ stanowią dwie odrębne osoby. Sam postrzegam to następująco: żaden człowiek nie może zajmować fizycznej przestrzeni zajętej przez kogoś innego. To samo dotyczy przestrzeni umysłowej! Ludzie mogą abstrakcyjnie „być w mojej skórze”, ale tylko wtedy, kiedy mnie w tej skórze nie ma.
 Rozwijanie poczucia swojej osoby
 Jesteś wyjątkową osobą! Indywidualne doświadczenia oddzielają nas od innych i w miarę jak sami dokonujemy tego rozróżnienia, zaczynamy rozwijać poczucie swojej odrębności i tego, kim jesteśmy. Na początku poczucie to rozwija się na podstawie tego, jak postrzegają i traktują nas inni. W okresie dzieciństwa nasze doświadczenia są splątane z doświadczeniami rodziców, rodziny oraz opiekunów i służą jako wskazówki do eksperymentowania. W ten sposób zapewniają nam dostęp do pierwszych modeli rozumienia i doświadczania świata. Później uczymy się odróżniać nasze osobiste doświadczenia od doświadczeń innych.
 Opisywany powyżej proces dyferencjacji doświadczenia jest jednak możliwy wyłącznie wśród ludzi ustosunkowanych do nas przyjaźnie i starających się nas wspierać. Jeżeli zatem zobaczę UFO, a druga osoba go nie zauważy, wciąż może poprzeć moją obserwację. Wystarczy, iż powie, że sama co prawda tego nie zaobserwowała, ale to nie znaczy, iż ja też niczego nie widziałem. Jeżeli jednak nie chciałaby mnie wesprzeć, mógłbym usłyszeć: „Zwariowałeś? Tam nie ma żadnego UFO!”. Nieco bardziej realistyczny przykład stanowi sytuacja dziecka, które się uderzy i przychodzi do rodzica, by ten je pocieszył, ale słyszy jedynie: „Nic ci nie jest”. Takie zachowanie, będące przeciwieństwem walidacji, nosi nazwę inwalidacji, czyli fałszowania. Dziecko może poczuć się zagubione i myśleć: „Boli mnie, ale tata mówi, że nic mi nie jest. To w takim
  
  razie coś mi jest czy nie?”. Dla malca to dość skomplikowana sytuacja.
 Różnice w postrzeganiu własnej osoby
 Doświadczanie samego siebie uzależnione od opinii innych zostało nazwane przez Rogersa naszym warunkiem wartości. Jak długo spełniamy warunki ustalone przez innych, tak długo mamy poczucie własnej wartości. Kiedy jednak nie uzyskujemy bezwarunkowej akceptacji, możemy popaść w kłopoty, ponieważ zaczynamy szukać akceptacji warunkowej.
 W takiej sytuacji zaczynamy żyć kłamstwem, ponieważ nie indywidualizujemy własnego podejścia do życia. Jeżeli nasze doświadczenia różnią się od doświadczeń ludzi z otoczenia, możemy zniekształcać swoje myślenie, uczucia czy zachowania, aby działać zgodnie z oczekiwaniami pozostałych, a w efekcie otrzymać upragnione uznanie.
 Jednak nawet jeśli nie otrzymujemy bezwarunkowej akceptacji, wciąż mamy poczucie własnej wyjątkowości i indywidualności. W przypadku rozdźwięku pomiędzy doświadczeniem osobistym a doświadczeniem zniekształcanym na potrzeby innych mówimy o nieciągłości. Zjawisko to polega na pojawieniu się dwóch wizerunków własnej osoby: prawdziwego i opartego na wyobrażeniu tego, jak postrzegają nas inni. Rogers twierdził, że u podłoża niedostosowania psychologicznego leży właśnie nieciągłość pomiędzy sumą naszych faktycznych doświadczeń a zniekształconą wizją samego siebie. Taki rozdźwięk prowadzi do poczucia wyobcowania, braku kontaktu i wrażenia niepełności własnej osoby. Wówczas nie jesteśmy w stanie żyć pełnią życia, co oznacza, że nie możemy również zaspokoić podstawowej potrzeby doświadczania, rozwijania się i rozszerzania swoich umiejętności.
 W miarę podążania tą błędną ścieżką korzystamy z rozmaitych mechanizmów obronnych w celu zachowania dobrego wrażenia. Selektywnie przetwarzamy informacje o nas samych, innych i otaczającym nas świecie, aby wizja rzeczywistości, którą
 
  skonstruowaliśmy, nie rozsypała się jak domek z kart. Na przykład w większości rodzin jest jakaś „czarna owca” odróżniająca się od pozostałych członków „stada”. Czasami taka osoba świadomie robi coś dziwnego, aby tylko podtrzymać swój wizerunek w tym układzie oraz w oczach innych. Czasami również wczuwamy się w narzuconą rolę tak bardzo, że tracimy kontakt z rzeczywistością.
 Połączenie przez terapię
 Jednym z głównych celów terapii skoncentrowanej na kliencie jest pomoc pacjentowi w reintegracji jego osoby z różnymi wizjami samego siebie. W centrum tego procesu znajduje się być może najważniejszy element wniesiony przez Rogersa do psychoterapii, a mianowicie bezwarunkowa pozytywna reakcja.
 Oznacza to akceptowanie pacjenta bez osądzania jego samego lub jego doświadczeń, uczuć, myśli i zachowań. Terapeuta nie ma bowiem na celu powtarzania inwalidacji, przez którą dana osoba najprawdopodobniej przechodziła albo nadal przechodzi.
 Psychologowie stosujący terapię skoncentrowaną na pacjencie korzystają ze zjawiska nazwanego przez Rogersa odbiciem. Polega ono na tym, że psycholog komunikuje danej osobie, że słyszy, co ma ona do powiedzenia, i stara się to zrozumieć. Rogers podkreślał przy tym celną empatię. Terapeuci stosujący to podejście starają się nie narzucać pacjentowi swoich interpretacji oraz własnego odbioru jego doświadczeń. Dzięki temu klient ma szansę dostrzec sposób, w jaki sam zniekształca swoje doświadczenia, a także zapobiec sytuacji, w której sama sytuacja leczenia oraz oddziaływanie psychologa spowodują kolejne zaburzenia postrzegania.
 Terapeuta „odbija” obraz pacjenta dzięki uważnemu słuchaniu i szczegółowemu opisywaniu jego wizerunku. Proces taki wywołuje u leczonego wzrost samoświadomości i umożliwia mu postrzeganie siebie w sposób wcześniej niedostępny. Terapeuta pełni tu zatem funkcję „lustra” czy też „wzmacniacza”.
 Innym ważnym elementem wprowadzonym przez
 
   Rogersa było sześć koniecznych i wystarczających warunków, które muszą zostać spełnione, by terapia mogła być skuteczna. Oto one:
 • Profesjonalny oraz pełen szacunku i akceptacji związek pomiędzy klientem i psychologiem.
 • Chęć pacjenta do odsłonięcia się i przeżywania silnych emocji, takich jak lęk, oraz zdolność terapeuty do motywowania danej osoby do poszukiwań.
 • Autentyczność — klient powinien być „do głębi” sobą, nie może zniekształcać własnego sposobu myślenia.
 • Bezwarunkowa pozytywna reakcja.
 • Celna empatia.
 • Spostrzeganie autentyczności — terapeuta musi być prawdziwą osobą (posiadającą własne uczucia, myśli i zachowania), nie zaś wyłącznie odgrywającą pewną rolę przed klientem.
 Terapię rogerowską, czyli skoncentrowaną na kliencie, zaczęto stosować około 60 lat temu. W przypadku wszelkiego rodzaju psychoterapii, interwencji psychologicznej czy leczenia psychiatrycznego najważniejsza jest skuteczność. Badania poświęcone ustalaniu efektywności metody leczenia opierają się głównie na zgodności z warunkami „koniecznymi i wystarczającymi”.
 Większość analiz, w tym jedna przeprowadzona przez Beutlera, Crago i Arezmendiego, wykazała, że trzy z tych czynników (empatia, autentyczność i bezwarunkowa pozytywna reakcja) mają duże znaczenie, ale nie są konieczne, czyli same z siebie nie mogą wywołać zmiany terapeutycznej. Innymi słowy, psycholog nie musi koniecznie spełniać tych wymogów, aby być skutecznym. Orlinsky i Howard odkryli jednak, że ciepło, empatia i autentyczność wspomagają proces terapeutyczny. Oznacza to, że gdy zapewni się
 
  te warunki, proces leczenia przebiega nieco sprawniej. Warto więc wykorzystać tego typu elementy, skoro wiadomo, że nie zaszkodzą.
 Osiągnąć wewnętrzny spokój — terapia egzystencjalna
 W latach 60. wśród zwolenników kontrkultury (głównie hippisów) wielką popularność zyskała Tybetańska Księga Umarłych. Jest to buddyjska instrukcja postępowania po śmierci. Można w niej przeczytać o tym, kiedy iść w stronę światła, a kiedy nie itp. Treść tej księgi odzwierciedla wiele ludzkich wyobrażeń, jak to zwykle bywa w przypadku poruszania tematyki związanej z umieraniem. Śmierć ma bowiem bardzo istotny wpływ na nasze życie. Niezależnie od tego, czy sami stawiamy jej czoła, czy stajemy w obliczu utraty kogoś bliskiego, ten moment zawsze wywołuje w nas silne emocje.
 Grupa psychologów skupionych wokół szkoły psychologii egzystencjalnej uznaje śmierć za jedną z kwestii najczęściej poruszanych w psychoterapii. Jeszcze kilka innych zagadnień (lęk, wolność i wybór) leży u podstaw naszej egzystencji oraz tego, co nazywamy psychopatologią (problemów psychologicznych). W pewnym sensie egzystencjaliści przechodzą od razu do rzeczy, ponieważ skupiają uwagę na poważnych kwestiach filozoficznych. Należą do nich:
 • lęk,
 • śmierć,
 • wina,
 • czas,
 • transcendencja.
 Skąd ta ponura fascynacja wszystkim, co poważne? Terapeuci egzystencjalni, tacy jak Rollo May (autor słynnej książki Miłość i
 
  wola, po raz pierwszy wydanej w 1969 roku) czy Irvin Yalom, emerytowany profesor Stanford University, reprezentują podejście filozoficzne, dla którego psychoanaliza i inne formy terapii są niewystarczające. Wierzyli, że w procesie psychoanalizy i terapii behawioralno-kognitywnej naprawdę ważne kwestie były pomijane, a przynajmniej omawiane nie wprost. Podejście to krytykuje zwłaszcza terapię behawioralną (patrz rozdział 16.) jako nadmiernie wąską i „techniczną”, nieodzwierciedlającą prawdziwych problemów, przed jakimi stajemy w życiu. Psychologowie egzystencjalni pragnęli stworzyć metodę leczenia, w której psycholog byłby autentyczną i pełną osobą, starającą się zbadać i zrozumieć prawdziwe problemy i najgłębsze kwestie nurtujące pacjenta. Najwyraźniej nie chcieli korzystać z modeli i teorii dehumanizujących terapię, będącą tak naprawdę prostym procesem opartym na relacji międzyludzkiej.
 Terapia egzystencjalna jest raczej podejściem filozoficznym niż techniką terapeutyczną. Mimo to wprowadziła do samego procesu leczenia kilka nowych rozwiązań, o których napiszę w dalszej części tego rozdziału. Filozofia ta opiera się na założeniu, że wszystkie ludzkie działania zawierają doświadczenie „jestestwa”, które stanowi nasze podstawowe poczucie bycia żywą istotą i trwania w takim stanie.
 Jeżeli jesteś jedną z tych osób, które nie mogą oprzeć się zgłębianiu naprawdę zagmatwanych filozoficznych dylematów bycia i niebycia, sugeruję zapoznanie się z książką Jeana Paula Sartre’a Byt i nicość. Przypomina ona dokumentację techniczną filozofii egzystencjalnej.
 Bliskie kontakty z problemami bliskich — śmierć, wina i lęk
   
  Wszyscy zatem staramy się doświadczyć naszego najprawdziwszego poczucia istnienia, czyli egzystencji ontologicznej. Ontologia jest dziedziną filozofii zajmującą się określaniem tego, co w naszym świecie jest rzeczywiste. Ja czuję się rzeczywisty i mam nadzieję, że Ty również. Jeżeli zatem oboje istniejemy, możemy porozmawiać o naszym sensie ontologicznej egzystencji, naszym sensie bycia.
 Jak zawsze, również i w tym przypadku jest pewna pułapka. Jeżeli bowiem istnieje byt, to istnieje także niebyt. Ostatecznym doświadczeniem niebytu jest śmierć. Kiedy stykamy się z tematem własnego lub czyjegoś umierania, odczuwamy lęk przed niebytem, czyli przerwaniem istnienia na tym świecie.
 Lęk zwykły i lęk neurotyczny
 Terapeuci egzystencjalni koncentrują się na różnicach pomiędzy zwykłym (zdrowym) lękiem pacjenta a tzw. lękiem neurotycznym. Zwykły lęk jest wynikiem stawania w obliczu konfliktów zagrażających naszemu istnieniu. Ale chwileczkę, czy strach może w ogóle być zdrowy? Zanim zainteresowałem się psychologią egzystencjalną, sądziłem, że lęk to rzecz ogólnie zła. Jest nieprzyjemny i może przeszkadzać w robieniu wielu rzeczy.
 Zdrowy lęk charakteryzuje się adekwatnością do sytuacji. Ponadto pozostaje pod kontrolą. Oznacza to, że nie należy go wypierać, ponieważ daje się opanować i nie wypacza postrzeganej rzeczywistości. Co więcej, ma charakter konstruktywny i może być bardzo pomocny. Przykładowo zdrowy lęk przed egzaminem skutecznie motywuje nas do nauki. Tego rodzaju strach leży u podstaw wielu codziennych działań. Egzystencjaliści nie postrzegają takich lęków jako problemu, pod warunkiem że nie są one wyolbrzymione i działają.
 Lęk neurotyczny z powodu swoich dwóch cech utrudnia życie i odcina nas od pełnego przeżywania go:
 • Jest nieproporcjonalny do sytuacji. Studenci często boją się oblania egzaminów, więc w czasie sesji są przepracowani i
 
  pełni lęku, zwłaszcza przed trudnym egzaminem. Dla wielu osób zdanie testu jest ważne, ale wszystko pozostanie pod kontrolą, jeżeli lęk nie będzie zbyt silny. Kłopoty zaczynają się w chwili, gdy strach staje się nieproporcjonalny do sytuacji. Jeżeli ktoś myśli, że umrze po oblaniu egzaminu, to z pewnością ma poważny problem i, korzystając z terminologii egzystencjalistycznej, można go nazwać nieźle szurniętym.
 • Jest destruktywny. Pozostańmy przy tematyce egzaminacyjnej. Przesadny lęk niekiedy przyprawia studenta o chorobę. Kiedy zaś człowiek jest chory, nie może się uczyć, a gdy nie może się uczyć, na ogół nie zdaje egzaminów. A więc w tym przypadku strach przynosi wyłącznie szkodliwe skutki. Lęk neurotyczny można tolerować w początkach jego występowania. Znacznie lepszym wyjściem jest jednak wyeliminowanie go, kiedy to tylko możliwe. Czasami staramy się radzić sobie z neurotycznymi lękami poprzez wypieranie ich do nieświadomości. Strach przynosi ból, a kiedy coś jest nieprzyjemne, wielu z nas stara się o tym zapomnieć.
 Wina zwykła i wina neurotyczna
 Wina jest kolejnym kluczowym zjawiskiem egzystencjalnym. Stanowi również ważną kwestię dla wielu społeczności. Egzystencjaliści nie są kapłanami i nie odpuszczają pacjentom win, lecz raczej pomagają skupić się na przyczynach poczucia winy oraz ich związku z doświadczeniem egzystencjalnym. Istnieją dwa zasadnicze rodzaje winy.
 Zwykła wina może mieć dwie przyczyny:
 • Przekroczenie norm etycznych. Ten rodzaj winy pojawia się wtedy, gdy człowiek popełni czyn łamiący osobiste bądź grupowe zasady moralne. Wina jest tu zwykłym i zdrowym uczuciem.
 • Niespełnienie własnych oczekiwań. Osobiście uważam, że ten rodzaj winy często jest traktowany w psychoterapii zbyt
 
  pobieżnie. Ludzie nierzadko mówią o tym, że zawiedli innych. Gdy trafiają na terapię, twierdzą, że rozczarowali kogoś, ponieważ byli mu niewierni, skrzywdzili go fizycznie itd. Ale co z moimi własnymi normami? A jak ja mogę się czuć w takiej sytuacji? Tylko i wyłącznie winny!
 Wina neurotyczna wynika z urojenia, że skrzywdziliśmy kogoś, podczas gdy w istocie nic takiego się nie stało. Czy obawiasz się powiedzieć coś drugiej osobie, bo obawiasz się zranić jej uczucia? To miłe z Twojej strony, ale czy czujesz to samo nawet wtedy, gdy wiesz, że ten ktoś nie poczuje się urażony? Jeżeli tak, to doświadczasz neurotycznej transgresji, czyli poczucia winy z powodu wyrządzenia wyimaginowanej krzywdy.
 Być tu i teraz — czas i transcendencja
 Kiedy rozmyślam o kwestii „istnienia”, zawsze na myśl przychodzi mi zadymiona kawiarnia, pełna młodych poetów z kozimi bródkami, noszących berety oraz ciemne okulary i recytujących wiersze o godności karaluchów:
 One są żywe!
 Ich nogi są tak krótkie, że ich ciała nie mogą być bliżej ziemi, niż są!
 Krążą wokół pełne werwy, nie przejmując się pieniędzmi czy chwałą.
 Nie pragną niczego więcej niż zaspokojenia głodu.
 Przepraszam, ale musiałem dać upust swojej egzystencjalnej wenie. Mój wiersz miał na celu pokazanie, że w prostocie karalucha jest coś prawdziwego. Zwierzęta te wydają się skupiać wyłącznie na tym, co ważne. W ich przypadku jest to jedzenie. Nie dręczy ich neurotyczny lęk ani poczucie winy. Terapeuta egzystencjalny mógłby powiedzieć, że karaluchy „żyją w świecie”.
 
  Taki psycholog stara się zrozumieć doświadczenia swoich pacjentów i ich „bycie w świecie”, które dzieli się na trzy istotne poziomy:
 • umwelt — bycie w swoim własnym środowisku i zewnętrznym świecie obiektów;
 • mitwelt — bycie w swoim środowisku społecznym;
 • eigenwelt — odniesienie do własnej osoby.
 Bycie jest najpełniejsze, gdy kontaktujemy się z każdym poziomem w odpowiednim stopniu, nie czując przy tym neurotycznego poczucia winy i lęku (więcej informacji na ich temat znajdziesz w poprzednich sekcjach tego rozdziału). Pamiętaj o karaluchu. On nie czuje winy!
 „Bycie w świecie” zakłada też nasze poczucie czasu. Czas jest związany z życiem. To stała egzystencjalna. Czas płynie niezależnie od tego, jak bardzo staramy się go zatrzymać. Dla egzystencjalistów najważniejsze było to, abyśmy nauczyli się żyć w teraźniejszości i najbliższej przyszłości. Nie powinniśmy marnować czasu na przejmowanie się przeszłością. Lepiej skupiać się na teraźniejszości, wiedząc, że czas jedynie zbliża nas do nieuniknionej śmierci, a życie jest warte tyle, na ile uda nam się nadać mu pożądaną formę. Tak więc sądzę, że należy kształtować swoje życie, bo w przeciwnym wypadku to ono ukształtuje nas.
  Elastyczne traktowanie czasu
 Pewnego razu wraz z żoną polecieliśmy do Paryża, aby obejrzeć kilka wystaw obrazów, w tym dzieła Salvadora Dali. Kiedy jednak weszliśmy do muzeum, okazało się, że Trwałości pamięci nie ma na wystawie, ponieważ aktualnie jest prezentowana na Florydzie! Nie mogliśmy w to uwierzyć. Na Florydzie?!
 W każdym razie moja fascynacja tym obrazem wynika z tego, że Dali przedstawił na nim czas w postaci miękkich zegarów wiszących na różnych przedmiotach na podobieństwo brudnych ubrań, które wieszamy na oparciu krzesła. Nie jestem krytykiem sztuki, ale sądzę, że ma to odzwierciedlać charakter czasu, gdy
 
  Ostateczną kwestią egzystencjalną, która stanowi tło praktycznej psychoterapii egzystencjalnej, jest koncepcja transcendencji. Jeżeli przed lekturą tego rozdziału Twój nastrój był daleki od depresji, to właśnie powinno się to zmienić, ponieważ cała ta dyskusja o śmierci, czasie, lęku i winie raczej nie nastraja pozytywnie. Nie wszystko jednak stracone, gdyż egzystencjaliści widzą rozwiązanie. Transcendencja, bo o niej mowa, opiera się na próbie zrealizowania naszego bytu. Jest to akt życia własnym życiem bez nadmiernych lęków ani poczucia winy, mający na celu przekroczenie przeszłości i podążanie w stronę przyszłości.
 Ludzka wyobraźnia i umiejętność myślenia abstrakcyjnego stanowią bardzo silne narzędzia w naszej kosmicznej walce. „Abstrakcja” oznacza wyjęcie lub ekstrakcję czegoś. Sami możemy wyciągnąć siebie poza granice naszej aktualnej sytuacji dzięki umiejętności wyobrażenia sobie nas w innych okolicznościach. Zdolność do wyróżniania się dzięki twórczemu myśleniu tworzy swego rodzaju psychologiczną przestrzeń. Możemy przewidywać możliwości. Jak długo zaś potrafimy wyobrażać sobie alternatywne rozwiązania i inne opcje, tak długo mamy szansę starać się być. Ta siła odgrywa zaś kluczową rolę w procesie kształtowania wolności. Osobiście sądzę, że daje to pewną nadzieję.
 Stawić czoła wolności, izolacji i brakowi znaczenia
 Terapia egzystencjalna skupia się nie tylko na lęku i winie, lecz także na naszych zmaganiach z czterema ważnymi elementami: śmiercią,
   nie jest kruchy i nie pęka, tylko się zakrzywia. Zawiesza się na wszystkim i nic nie jest w stanie przed nim uciec. Cóż, panie Dali, egzystencjaliści na pewno by się z panem zgodzili.
 
  wolnością, izolacją i brakiem znaczenia. Cóż, jak widać, temat śmierci nie zakończył się i powraca z nową mocą. Zawsze zastanawiało mnie, czy egzystencjaliści mieli obsesję na jej punkcie. W terapii często podkreślają, że psychopatologia i problemy w życiu są wynikiem niemożności transcendencji idei śmierci, czyli uznania jej za sprawę naturalną i coś, czemu nie należy poświęcać nadmiernej uwagi, skoro i tak jest nieunikniona. Nie da się przed nią uciec, więc rodzi to w nas swoisty konflikt — chcemy żyć, ale wiemy, że prędzej czy później wszyscy umrzemy. Perspektywa ta może doprowadzić do rozpaczy. Zastanawiamy się: „Skoro i tak umrzemy, to po co w ogóle się starać?”. Terapia egzystencjalna pomaga pacjentom stawić czoła temu smutnemu faktowi.
 Praca w aresztach i więzieniach pozwoliła mi docenić jedną rzecz, którą miałem, a mianowicie wolność. Psychologowie egzystencjalni podkreślają wagę idei wolności w życiu każdego pacjenta. Według nich wszechświat nie jest zbudowany na określonej zasadzie, którą mamy odkryć. Reguły kształtują się, w miarę jak je tworzymy. Dla niektórych wolność jest ciężarem, ponieważ wraz z nią przychodzi odpowiedzialność za działania i świadomość, że gdy coś pójdzie nie tak, winni będziemy wyłącznie my sami. Z drugiej strony kiedy odniesiemy sukces, cała zasługa również jest przypisywana wyłącznie nam.
 Kiedy człowiek myśli, że może oderwać się od nauk egzystencjalistów i nie musi stawiać czoła każdemu nieprzyjemnemu aspektowi życia, psychologowie egzystencjalni przedstawiają mu koncept izolacji. Wiele osób szuka ochrony przed problemami tego świata poprzez otaczanie się ludźmi. W głębi duszy zdajemy sobie bowiem sprawę z tego, że jesteśmy sami i umrzemy sami. Staramy się przełamać to ograniczenie poprzez łączenie się z innymi. Kiedy taka potrzeba staje się skrajnie intensywna, tworzymy nieszczere związki, w których wykorzystujemy ludzi do własnych celów (co kończy się izolacją). Gdy jesteśmy uzależnieni od drugiej osoby,
  
  możemy odkryć, że nie umiemy bez niej żyć. Wówczas staramy się zdobyć jej uznanie. Nie można jednak żyć w ten sposób! Wszyscy i tak jesteśmy sami i nic na to poradzimy!
 Jaki jest sens życia? Psycholog egzystencjalny nie odpowie na to pytanie. Każdy z nas musi znaleźć własny sens, zbudować coś z bezkształtnej masy zamętu. Dopóki stwarzamy siebie, korzystając ze swojej woli w sposób konstruktywny i pomagający adaptować się do otoczenia, jesteśmy na właściwej drodze.
 Pacjentka: Chciałabym zmienić pracę, ale na razie nie mam szczęścia.
 Terapeuta: Szukała pani pracy?
 Pacjentka: Nie bardzo.
 Terapeuta: Jak może więc pani mówić, że nie ma pani szczęścia, skoro nawet pani nie próbuje? Czy naprawdę chce pani zmienić pracę na tyle mocno, by zacząć jej szukać?
 Pacjentka: Nie wiem. Sądzę, że chyba chodzi mi o to, abym była bardziej szanowana w pracy.
 Terapeuta: W takim razie pragnie pani szacunku, a nie nowego zajęcia.
 Pacjentka: Szacunek to ważna rzecz. Terapeuta: Dla kogo?
 Pacjentka: Dla mnie. Pragnę szacunku.
 Kiedy pacjent zrozumie, czego tak naprawdę chce, terapeuta pomaga mu usuwać wszelkie przeszkody leżące na drodze skutecznego działania. Poza tym psycholog podkreśla fakt, że dana osoba podejmuje decyzje każdego dnia, nawet jeżeli nie zdaje sobie z tego sprawy. Jeśli człowiek sam stoi sobie na przeszkodzie, powinien ruszyć się z miejsca na podobieństwo egzystencjalnego ekspresu: skutecznej, niezawodnej, stawiającej czoła rzeczywistości i podejmującej decyzje maszyny.
 
  Porzucić mechanizmy obronne
 Kiedy zaczynamy korzystać z mechanizmów obronnych, aby ochronić się przed tym, co wydaje się nam otchłanią prawdy egzystencjalnej, możemy popaść w kłopoty. Czasami zdarza się nam:
 • Rozwinąć nieświadome poczucie bycia kimś wyjątkowym i wszechpotężnym, aby odgrodzić się od nieznanego. Irvin Yalom twierdził, że takie zachowanie prowadzi do egoizmu, a nawet paranoi. Znałem kiedyś człowieka, który myślał, że jest Chrystusem. Powiedziałem mu, że spotkałem innego Chrystusa na poprzedniej sesji, a jestem przy tym przekonany, że Jezus może być tylko jeden. Mimo to pacjent upierał się, że to on ma rację. Jego życie musiało być puste i pozbawione znaczenia.
 • Wierzyć w wielkiego „wybawiciela”. Zbyt częste myśli tego typu mogą doprowadzić nas do zależności, którą terapia egzystencjalna stara się bezwzględnie wyeliminować. Takie wyjaśnienie nie obroni się podczas stawiania czoła faktom egzystencji. Terapeuta egzystencjalny nie pozwoliłby mi nawet chodzić z moim wszechmocnym misiem. Wybacz więc, stary druhu, ale muszę tam iść sam. Egzystencjaliści potrafią zepsuć każdą zabawę.
 Przyjmowanie odpowiedzialności
 Patrząc na ilość rozważań o życiu, można się zastanawiać, czy terapeuci egzystencjalni zajmują się czymś innym niż filozofowaniem. Ta dziedzina psychologii włącza główne kwestie do procesu leczenia i wykorzystuje je do prowadzenia pacjenta. Terapeuci egzystencjalni:
 • Pomagają klientom działać celowo i odpowiedzialnie w obliczu faktów egzystencjalnych.
 
  • Wychwytywać kwestie egzystencjalne i wskazywać je pacjentom, kiedy podejrzewają, że któraś z nich ukrywa się za trywialnym dylematem czy objawem psychologicznym.
 • Badają te kwestie i wskazują na stosowane przez daną osobę patologiczne i nieskuteczne sposoby radzenia sobie z nimi.
 • Pomagają pacjentom w wypracowywaniu skuteczniejszych rozwiązań.
 • Oczekują, że klienci sami będą kształtowali swoje życie i otoczenie w przemyślany i aktywny sposób.
 • Oczekują od pacjentów ćwiczenia woli poprzez podejmowanie decyzji w sposób, który nie powinien być ani zbyt impulsywny, ani zbyt kompulsywny.
 Działania impulsywne i kompulsywne nie mieszczą się w aktywnym podejściu do życia w sensie egzystencjalnym. Aktywne podejście, do którego dążą tacy terapeuci, jest przemyślane, celowe i odpowiedzialne. Egzystencjaliści podkreślają wagę podejmowania niezależnych decyzji — bez potrzeby ciągłego uciekania się do opinii innych ludzi. Z tego powodu terapia bywa frustrująca, ponieważ psycholog odmawia przyjmowania roli opiekuna kierującego działaniem pacjenta.
 Jeżeli masz problemy z „dorośnięciem” do swojego życia i wzięcia za nie odpowiedzialności, terapia egzystencjalna może Ci pomóc. Oczekuje się w niej bowiem zaakceptowania własnych doświadczeń, uczuć, myśli i zachowań. Jeden ze sposobów, w jaki można to osiągnąć, polega na mówieniu o własnych doświadczeniach w pierwszej osobie, nie zaś w drugiej osobie lub przy użyciu strony zwrotnej. Postaram się to przedstawić na poniższym przykładzie:
  
  Pacjent: Są tacy ludzie, których się kocha, ale kiedy ranią, długo odczuwa się ból.
 Terapeuta: Chciałbym, aby poćwiczył pan mówienie: „ja”. Na przykład zamiast mówić: „Są ludzie, których się kocha”, proszę mówić: „W moim życiu są ludzie, których kocham, ale gdy mnie ranią, długo czuję ból”.
 Pacjent: Są w moim życiu ludzie...
 Terapeuta: Dobrze. Jak się pan z tym czuje? Pacjent: Czuje się wtedy smutek.
 Terapeuta: Czy ja też czuję się wtedy smutny? Pacjent: Nie. Ja czuję smutek.
 Terapeuta: Pan czuje smutek.
 Pacjent: Tak.
 Mam nadzieję, że nakreślony przeze mnie obraz nie zniechęci Cię do terapii egzystencjalnej. Prawda jest bowiem taka, że ten sposób leczenia daje pacjentowi najwięcej nadziei. Z początku nie jest to oczywiste, ponieważ terapeuci pracują niejako w odwrotnym porządku. Nie uzależniają nadziei klienta od innych ludzi czy zewnętrznych sił nadnaturalnych, lecz kierują go w głąb samego siebie. Chcą rozniecić w nim nadzieję płynącą z najdrobniejszych działań. Z każdym podejmowanym krokiem ćwiczymy nadzieję podpowiadającą, że ziemia jednak nie osunie się nam spod nóg. Jest to silne utwierdzenie się w wierze w nas samych, wynikające z naszych celowych działań. Poprzez docieranie do sedna egzystencji terapeuci pokazują pacjentom, że każda myśl, uczucie i działanie to akt, w którym przejawia się egzystencja, czyli ciąg starań o to, aby żyć, przetrwać i być.
 
  Rozdział 18.
 Stres, choroba, rozwój i siła
 W tym rozdziale:
 • Będziemy żyć pod presją.
 • Złożymy wszystko razem.
 • Zachorujemy.
 • Wytrwamy w zdrowiu.
 • Będziemy prężyć mentalne muskuły.
 • Zachowamy pozytywne podejście.
 Kiedy byłem na studiach, mogłem uczyć się przez całą noc, pójść na egzamin następnego dnia, a następnie udać się do pracy dorywczej na popołudnie, nawet nie myśląc o tym, żeby zrezygnować z planów wypadu na miasto z kolegami późnym wieczorem. Miałem mnóstwo energii. Kiedy zacząłem poważnie pracować, mogłem spędzać cały dzień na terapii z więźniami, wieczorami wykładać na lokalnej uczelni, a w weekendy przeprowadzać testy upośledzenia sprawności. Bez trudu przeznaczałem na to po 100 godzin tygodniowo. Z upływem czasu zacząłem jednak zwalniać. Coraz rzadziej byłem w stanie zarywać noce. Praca w pięciu miejscach po 100 godzin w tygodniu przekraczała już moje możliwości. Co więcej, wraz z wiekiem liczba obowiązków wzrastała, a ja stałem się wybredny w kwestii spędzania czasu.
 „Życie” toczyło się wokół mnie, a ja sam, biorąc w nim udział, zmagałem się ze stresem, chorobami oraz codziennymi
   
  wyzwaniami, które czasami przybierały nowe, niepokojące formy. Dlatego też musiałem rozejrzeć się za nowymi źródłami energii, siły, odnowy i możliwości.
 Wtedy nagle zrozumiałem, że jestem psychologiem, a psychologia z pewnością pomaga rozwiązywać takie problemy, gdyż zajmuje się stresem, chorobami, wytrzymałością psychiczną i sposobami mierzenia się z trudnościami. Bardzo chciałbym powiedzieć, że zapoznanie się z wiedzą psychologiczną pozwoliło mi poradzić sobie ze wszystkimi kłopotami, ale tak się nie stało. Mimo to ta dziedzina nauki może być przydatna.
 W niniejszym rozdziale przedstawię rodzaje stresu i sposoby radzenia sobie z nim, a także wciąż rozwijającą się dziedzinę psychologii zdrowia, obejmującą psychologiczne podejście do stresu, choroby oraz odporności psychicznej.
 Stres
 Każdego roku mniej więcej o tej samej porze zaczynam chorować. Zawsze. Kiedy nadchodzi październik, łapię grypę. Czy to pogoda? A może jakaś kosmiczna klątwa? Swego czasu udało mi się połączyć chorobę i stres. Kiedy byłem w szkole, bardzo bałem się sprawdzianów semestralnych. Teraz boję się wakacji. Każdy z nas stresuje się z innych powodów. Niektórzy w wyniku silnego napięcia mogą nawet zachorować.
 Psychologowie długo pracowali nad określeniem powodów stresu. W ciągu ostatnich 20 lat zaczęli także badać, w jaki sposób ludzkie zachowania i procesy umysłowe mogą wpływać na chorobę i sposoby radzenia sobie z nią. W tym rozdziale chciałbym zatem przedstawić kwestię stresu i metod opanowywania go w kontekście wciąż rozwijającej się psychologii zdrowia.
 Czym jest stres? Kiedy ludzie mówią o tym zjawisku, na ogół wymieniają czynniki, które wywołują wewnętrzne napięcie, takie jak praca, brak pieniędzy,
 
   rachunki, problemy z dziećmi, szefem itp. Stres wynikający z szalonego tempa codziennego życia wydaje się prędzej czy później dopadać nas wszystkich. Czasami nawet gadżety mające na celu ułatwianie nam funkcjonowania jedynie bardziej je komplikują. Stres można zatem zdefiniować jako subiektywne doświadczenie przytłoczenia, obciążenia lub wyczerpania.
 Jak myśleć o stresie?
 Formalne definicje stresu obejmują szeroki zakres zjawisk, od reakcji organizmu po sposoby myślenia o samym napięciu. W wydanej w 1997 roku książce Stress and Health: Biological and Psychological Interactions William Lavallo zdefiniował stres jako napięcie nerwowe lub umysłowe stanowiące odpowiedź na coś, co wytrąca nas z równowagi zdrowotnej bądź psychicznej, rozumianej jako zrównoważenie pomiędzy światem zewnętrznym i wewnętrznym. Walter Cannon w 1939 roku określił ten stan harmonii mianem homeostazy. Stres jest wynikiem utraty naszej równowagi homeostatycznej. Mówiąc w skrócie, napięcie wynika ze zmian.
 Hans Selye, nominowany do nagrody Nobla endokrynolog z Université de Montréal, jest autorem jednej z najbardziej znanych teorii stresu. Opiera się ona na zjawisku zwanym ogólnym zespołem adaptacyjnym, które polega na tym, że kiedy stykamy się z sytuacją zagrażającą cielesnej lub umysłowej równowadze, przechodzimy serię zmian. Składają się na nią:
 • Faza alarmu. Wstępna reakcja na to, co wywołuje napięcie, czyli na stresor. Mózg i hormony aktywują się, abyśmy mogli odpowiedzieć na dany czynnik.
 • Faza oporu. Aktywacja organizmu dopasowana do stresora. Jeżeli konieczne jest, abym uciekał, ponieważ ściga mnie sfora dzikich psów, układ nerwowy i hormonalny dbają o to, żeby odpowiednia ilość krwi dopłynęła do nóg, a serce biło
 
  wystarczająco szybko, by nadążyć z jej pompowaniem. Nie da się ukryć, że to idealnie zaprojektowany system!
 • Wyczerpanie. Ostatni etap następujący po wykonaniu zadania w fazie oporu. Ogólny zespół adaptacyjny kończy działanie, ale stresor nie zanika. Na tym etapie jesteśmy zbyt wyczerpani, aby skutecznie przeciwstawiać się napięciu, dlatego stajemy się podatni na choroby i załamanie.
 W chwili stresu pracuje nie tylko ciało. Zachodzi wówczas wiele reakcji kognitywnych (poznawczych) i emocjonalnych. Arnold Lazarus, południowoafrykański psycholog specjalizujący się w terapii behawioralnej, stwierdził, że w momencie stresu człowiek przechodzi proces analizy umysłowej, jak gdyby w jego głowie siedział psycholog. Każdy z nas zadaje sobie pytania mające na celu ocenę wagi problemu oraz jego wpływu na przyszłość. Jak działa dany
 stresor? Aby wtórnej.
 to określić, dokonujemy dwóch ocen: pierwotnej i
 W większości stresujących sytuacji dzieje się coś ważnego. W innym przypadku nie odczuwalibyśmy tak dużego napięcia. Pierwotna ocena dotyczy „stawki”, o jaką toczy się gra, na którym to etapie sytuacja może zostać zaklasyfikowana jako należąca do jednej z trzech kategorii. Są to:
 Zagrożenie. Przykładem jest sytuacja wymagająca reakcji. Jeżeli stoję w kolejce w sklepie i ktoś wepchnie się przede mnie, nie muszę reagować. Gdy jednak jakaś osoba złapie mnie za klapy marynarki i powie, że skopie mi tyłek, jeżeli jej nie przepuszczę, wówczas muszę zareagować w taki czy inny sposób, na przykład uciec.
 Krzywda lub strata. Możliwość odniesienia obrażeń fizycznych, mentalnych lub emocjonalnych. Urażenie dumy bywa traktowane jako sytuacja krzywdy lub straty. Krzywda jest zatem pojęciem względnym.
  
  Wyzwanie. Jeżeli ktoś mi zagrozi, zawsze mogę popatrzeć mu prosto w oczy i potraktować to jako prowokację. Zamiast uznać sytuację za zagrożenie, zauważę w niej szansę wypróbowania umiejętności zdobytych na kursie dżudo.
 Po wstępnej ocenie sytuacji musimy przyjrzeć się posiadanym zasobom, które mogą pomóc rozwiązać problem. Na tym właśnie polega ocena wtórna. Można też przypomnieć sobie doświadczenia wyniesione z podobnych sytuacji. Co robiliśmy ostatnio w takich samych okolicznościach? Jak się czujemy? Jeżeli postrzegamy siebie jako osoby zdolne wyjść z tej sytuacji zwycięsko, będziemy mniej zestresowani.
 Stres można postrzegać jako coś więcej niż wynik obecnej sytuacji. W jego ujęciu wszystko było zależne od osobistego punktu widzenia. Stres nie jest sytuacją, lecz konsekwencją interakcji pomiędzy danymi okolicznościami oraz odpowiedzią na nie. Jeżeli wychodzę na boisko w ostatniej chwili meczu o mistrzostwo świata i zdobywam gola, na pewno czuję się mało zestresowany. Ale jeśli mi się to nie uda? Jeżeli zmarnuję sytuację sam na sam z bramkarzem, z pewnością będę zestresowany, nie wspominając o lęku przed wyrzuceniem z drużyny. Z drugiej strony niewykluczone, że odczuwałbym silne podniecenie, gdyż takie sytuacje są również okazją do zademonstrowania swoich zdolności. Innymi słowy, na tę samą sytuację można reagować na bardzo różne sposoby. W powyższych przykładach pierwsze podejście wiąże się z odczuwaniem stresu, drugie — wręcz przeciwnie.
 Napięcie może się także wiązać ze stopniem kontrolowania wydarzeń i sytuacji, a ściślej — niekiedy pojawia się w chwili, gdy człowiek nie jest w stanie skutecznie odpowiedzieć na dane okoliczności, a konsekwencje przegranej są poważne. Postrzeganie siebie jako osoby niekompetentnej często źle wpływa na psychikę i zdrowie.
 
  Czy jesteś „władcą swojej krainy”? Pamiętam z dzieciństwa kreskówkę He-Man, w której tytułowy bohater wykrzykiwał zdanie: „Mam władzę!”, gdy był gotowy do walki. Byłoby miło, gdyby człowiek mógł zrobić to samo i być gotowym stawiać czoła całemu światu i wszystkim czarnym charakterom. W 1982 roku Mandler, emerytowany profesor University of California, zdefiniował władzę jako myśl lub spostrzeżenie, że jesteśmy w stanie rozwinąć kontrolę nad pewnymi rzeczami w naszym otoczeniu. Jeśli o mnie chodzi, przypomina mi to He-Mana.
 Typy stresu
 Wiemy już zatem, że stres nie jest tylko sytuacją, lecz zjawiskiem uzależnionym od tego, jak sobie radzimy w określonych okolicznościach oraz co myślimy i czujemy w związku z nimi. To wyjaśnia, dlaczego czujemy napięcie tylko czasami i czemu coś stresuje niektórych z nas, a inni pozostają wobec tego całkowicie obojętni. Mimo to pewne sytuacje są źródłem dyskomfortu dla większości z nas. Oto przykłady:
 • Skrajne stresory. Zjawiska pojawiające się rzadko i mające bardzo dużą siłę, takie jak naturalne kataklizmy, katastrofy przemysłowe (na przykład wycieki ropy), wojny, terroryzm, migracje i bycie świadkiem krzywdy innych ludzi.
 • Stresory rozwojowe i psychospołeczne. Zjawiska towarzyszące dojrzewaniu i zmianom: małżeństwo, poród, wychowywanie dzieci, opieka nad chorymi i bycie nastolatkiem.
 • Powszechne stresory. Sprawy, z którymi zmagamy się na co dzień: życie w mieście, utrata pracy, codzienne zajęcia (jak jazda do pracy), obowiązki zawodowe czy prace domowe.
 Psychologowie Holmes i Rahe stworzyli w 1967 roku listę stresujących wydarzeń, nazywaną skalą społecznego dostosowania. Badacze zebrali różne sytuacje i przyznali każdej z nich punktową
 
  wartość, odzwierciedlającą siłę wywoływanego napięcia. Oto pięć pierwszych pozycji:
 Zjawisko Wartość
 Śmierć małżonka 100
 Rozwód 73
 Separacja małżeńska 65
 Wyrok więzienia 63
 Śmierć członka rodziny 63
 Jeżeli zastanawiasz się, jakie wydarzenia są najmniej stresujące, to przedstawiają się one następująco (pięć ostatnich pozycji w kolejności zstępującej): zmiana częstotliwości spotkań rodzinnych, zmiana nawyków żywieniowych, urlop, święta i drobne naruszenie prawa.
 Rozchorować się ze zmartwienia
 Słyszałem, jak niektórzy ludzie mówią, że stres im pomaga, ponieważ najlepiej pracuje się pod presją. Badania wykazują, że raczej nie jest to prawda. Stres może mieć bardzo złe skutki i gdy dobrze nam się pracuje pod jego wpływem, to najprawdopodobniej osiągniemy jeszcze lepsze wyniki, jeśli będziemy robić to samo w spokoju.
 W miarę jak naukowcy dowiadują się coraz więcej na temat stresu traktowanego jako zjawisko psychologiczne i biologiczne, związek pomiędzy napięciem i chorobą, tak psychologiczny, jak i biologiczny, staje się niezaprzeczalnym faktem.
 Psychologiczny
 Jednym z najbardziej znanych psychologicznych skutków bardzo silnego napięcia jest zespół stresu pourazowego (znany też jako
           
  PTSD[3]). Może on wystąpić, gdy dana osoba znajdzie się w sytuacji grożącej utratą życia lub poważnym uszkodzeniem ciała. Wojny, wypadki samochodowe i lotnicze, gwałty oraz napaści są dobrymi przykładami wydarzeń, które wywołują PTSD. Objawy tego zespołu obejmują: wyciszenie emocjonalne, poczucie winy, bezsenność, zaburzenia koncentracji, unikanie sytuacji i wspomnień związanych z urazem oraz nadmierne pobudzenie psychologiczne (hiperaktywność na tle lękowym). Wielu weteranów wojen w Wietnamie i Iraku po powrocie do domu wykazywało symptomy PTSD. W czasie pierwszej wojny światowej zespół stresu pourazowego nazywano zmęczeniem walką.
 Czy kiedykolwiek zastanawiałeś się, jak to jest być strażakiem, policjantem lub pracownikiem pogotowia? Śmierć i tragedie na co dzień widywane przez takich ludzi muszą być powodem niemałego stresu. I faktycznie tak jest, badania to potwierdzają. Osoby wykonujące bardzo stresujące zawody wykazują zwiększone ryzyko wtórnego zespołu stresu pourazowego (STSD). Objawy STSD są takie same jak w przypadku PTSD, ale zamiast bezpośredniego odczuwania skutków stresorów zagrażających życiu i zdrowiu ludzie ci są codziennie narażeni na „zastępcze doświadczenia”. Innymi słowy, często znajdują się wśród osób doświadczających groźnych sytuacji, co nie pozostaje bez wpływu na nich samych. Ludzie będący świadkami wydarzeń budzących w nich strach, grozę czy bezradność mają znacznie większą szansę na wykształcenie STSD.
 Zdrowotny
 Hans Selye poszukiwał związków pomiędzy stresem, problemami psychicznymi, kłopotami z adaptacją, zdrowiem i chorobami. Dzięki temu odkrył, że te same mechanizmy, które chronią przed wpływem napięcia, mogą niszczyć organizm. Kiedy ciało i umysł odpowiadają na stres, takie reakcje nie słabną z czasem. Prawdę mówiąc, gdy Selye przeprowadzał eksperymenty na gołębiach, często widział, że ptaki poddane napięciu umierały, nawet jeżeli wcześniej „radziły sobie”. Doprowadziło to do wyszczególnienia kilku zaburzeń, nazwanych przez badacza „chorobami adaptacyjnymi”, do których
 
  należą wrzody żołądka, nadciśnienie, zaburzenia pracy serca i „zaburzenia nerwowe”.
 Praca Selyego i jego następców pozwoliła odkryć, że stres może prowadzić do wielu problemów zdrowotnych i poważnych dolegliwości. Pośredni związek pomiędzy napięciem i kłopotami ze zdrowiem dotyczy ludzi, którzy w trudnych sytuacjach podejmują działania szkodzące zdrowiu, takie jak picie alkoholu. To zaś może być niebezpieczne, zwłaszcza jeżeli pijany człowiek prowadzi samochód. Innym niebezpiecznym zachowaniem jest palenie papierosów. Wielu moich pacjentów mówiło, że robi to, aby się odprężyć. Ale takie zachowanie jest bardzo szkodliwe!
 Inny związek pomiędzy stresem i chorobami został odkryty na polu nowej, fascynującej dziedziny, jaką jest psychoneuroimmunologia, zajmująca się związkami pomiędzy psychiką a systemem odpornościowym. Naukowcy od dawna podejrzewali, że te dwa układy są od siebie w jakiś sposób zależne. Okazało się, iż mieli rację. Wysoki poziom stresu i silnych emocji osłabia funkcjonowanie systemu nerwowego. Co prawda proces ten nie został jeszcze dokładnie zbadany, ale istnieje podejrzenie, że mechanizmy radzenia sobie z napięciem wyczerpują zasoby układu odpornościowego.
  Czy mówi Ci
 Cannon wykazał, że wystawienie na skrajny stres sprawia, że albo rzucamy się do ucieczki, albo stajemy do walki. Brzmi to dość zwierzęco, ale w praktyce może oznaczać wybór pomiędzy odejściem a nakrzyczeniem na kogoś. Tak czy inaczej nasze reakcje obronne wymagają nakładu energii. Zwłaszcza ucieczka przed czymś może być męcząca! Dlatego też mózg wysyła do serca i układu hormonalnego sygnały zwiększenia ciśnienia krwi. Rośnie nasze tętno, szybciej oddychamy, a poziom cukru we krwi podnosi się. Kiedy zachodzą te zmiany, wszystkie zasoby organizmu są
 coś wyrażenie „reakcja walki lub ucieczki”? Walter
 
  przeznaczane na wykonanie wyłącznie tego zadania. Także zasoby z innych partii ciała przekierowywane są do organów odpowiedzialnych za walkę lub ucieczkę.
 Hormony wydzielane w opisanej wyżej sytuacji to epinefryna i kortyzol. Obie te substancje mają właściwości immunosupresyjne, czyli osłabiające działanie układu odpornościowego. Im wyższy poziom epinefryny i kortyzolu we krwi, tym słabiej funkcjonuje układ odpornościowy. Ma to sens. Jeśli goni Cię niedźwiedź, ostatnią rzeczą, jaką się przejmujesz, jest złapanie grypy. Po co zaprzątać sobie tym głowę? I tak nie dostaniesz grypy, jeżeli niedźwiedź wcześniej rozedrze Cię na strzępy! Lepiej wyjść cało z tej sytuacji i zająć się leczeniem nieco później.
 Z pewnością myślisz sobie teraz: „Dobrze, w ciągu ostatnich pięciu lat jakoś nie gonił mnie żaden niedźwiedź, a mimo to choruję z powodu stresu”. Mogę powiedzieć tylko tyle, że Twoje dolegliwości mają to samo podłoże, co moja grypa przedegzaminacyjna. Żyjemy w czasach pełnych sytuacji stresowych, choć nie jest to takie napięcie jak podczas ucieczki przed niedźwiedziami. Współczesny stres ma zwykle niewielką siłę. Jest natomiast chroniczny — nie przemija. Niszczy powoli układ odpornościowy, ponieważ przez większość czasu znajdujemy się w średnio uaktywnionym stanie walki lub ucieczki. Zamiast więc przechodzić od stanu dezaktywacji (relaks) do wysokiej aktywności (atak niedźwiedzia), nieustannie odczuwamy średnie pobudzenie (codzienne kłótnie, praca, rachunki, dzieci itd.). To zaś nie pozostaje bez wpływu na naszą odporność.
 Poza związkiem stresu z układem odpornościowym odkryto również zależność pomiędzy napięciem a konkretnymi chorobami. Silne negatywne emocje, takie jak gniew, lęk, agresja czy trwała wrogość, mogą być przyczyną nadciśnienia, wrzodów, artretyzmu, bólów głowy i astmy.
  Ryzyko sercowe
 Niektórzy mają tzw. osobowość typu A, charakteryzującą się stałym dążeniem do uzyskiwania coraz większych korzyści w
 
  Zmagania ze stresem to nie hazard
 Stres, stres, stres — wszyscy cierpimy z jego powodu. Co zatem możemy z tym zrobić? To pytanie prowadzi nas do kwestii radzenia sobie, czyli reagowania na sytuacje wywołujące napięcie. Stosowanie niektórych strategii poprawia nasz stan (ćwiczenia fizyczne zwiększają kondycję), a czasami wręcz przeciwnie (hazard pochłania wypłatę). Każdy z nas ma własne sposoby radzenia sobie ze stresem, czasem lepsze, czasem gorsze.
 Nawet jeżeli złe metody mogą doprowadzić do problemów, to niepojawianie się jakiejkolwiek reakcji jest przyczyną braku
  coraz krótszym czasie. Ludzi takich określa się mianem „prawdziwych przedsiębiorców”. Często są to właściciele największych firm zakładanych od zera, milionerzy pracoholicy i studenci perfekcjoniści opętani manią rywalizacji. Osoby takie są bardzo mało cierpliwe i każdą sprawę traktują jako niecierpiącą zwłoki.
 „No i co z tego?” — można zapytać. W końcu tacy ludzie osiągają sukces, czyż nie? To prawda, ale jednocześnie są bardziej zagrożeni chorobą wieńcową, objawiającą się uszkodzeniem arterii, dusznościami i zawałem serca. Zanim jednak zdecydujesz się porzucić szkołę i poświęcić życie spacerom po plaży, zapamiętaj jedno: związek pomiędzy omawianą osobowością i chorobą wieńcową nie jest bezpośredni. Typ A oznacza jedynie zwiększenie ryzyka. A zatem opisywane problemy zdrowotne nie są nie do uniknięcia.
 Zwiększenie ryzyka oznacza, że niektórzy ludzie powinni stosować środki zaradcze i zdawać sobie sprawę z czynników zwiększających zagrożenie oraz umieć rozpoznawać niepokojące objawy. Zapoznaj się ze stosowną literaturą (na przykład książką Heart Disease for Dummies dra Jamesa M. Rippego). Jeżeli zaś Twoje obawy są poważne, koniecznie udaj się do lekarza.
 
  odporności i czasami prowadzi do kolejnych kłopotów. Niekiedy wybieranie kiepskich sposobów radzenia sobie ze stresem okazuje lepsze od niestosowania żadnych.
 Jak sobie radzić?
 Większość psychologów dzieli metody radzenia sobie ze stresem na dwie kategorie: procesy zbliżania i procesy unikania. Zbliżenie wymaga większej aktywności i przypomina reakcję opierającą się na przejęciu kontroli.
 Popularne procesy zbliżeniowe obejmują:
 • analizę logiczną — postrzeganie sytuacji w sposób tak realistyczny, jak to tylko możliwe;
 • ponowną ocenę lub przeformułowanie — postrzeganie okoliczności z innego punktu widzenia i próba dostrzeżenia ich dobrych stron;
 • przyjmowanie odpowiedzialności — przejmowanie kontroli i odnajdowanie się w sytuacji;
 • poszukiwanie pomocy i wsparcia — proszenie o pomoc (patrz „Źródła zasobów” w dalszej części rozdziału);
 • rozwiązywanie problemów — opracowywanie alternatyw, dokonywanie wyborów i ocena wyników;
 • zbieranie informacji — gromadzenie dodatkowych danych o stresorach w celu łatwiejszego radzenia sobie z nimi.
 Procesy unikania wymagają mniejszej aktywności. Polegają na radzeniu sobie w sposób bardziej pośredni. Do popularnych procesów tego typu należą:
 • zaprzeczenie — odmowa przyznania, że problem istnieje;
  
  • unikanie — stronienie od potencjalnego źródła stresu;
 • odwrócenie uwagi lub poszukiwanie nagród zastępczych — próba osiągnięcia satysfakcji w inny sposób, na przykład odreagowywanie stresu związanego z pracą poprzez oglądanie komedii czy uprawianie sportu;
 • wentylowanie emocji — krzyki, depresja, zamartwianie się;
 • uspokojenie — zmniejszanie poczucia napięcia poprzez narkotyki, alkohol, seks, przejadanie się itd.
 Źródła zasobów
 Radzenie sobie jest czymś więcej niż tylko działaniem podejmowanym w ramach odpowiedzi na stres. Sposób, w jaki reagujemy na napięcie, zależy również od dostępnych środków. Miliarder, który traci pracę, może odczuwać mniejszy stres niż robotnik najemny mający na utrzymaniu kilkuosobową rodzinę.
 Nasze odpowiedzi na stres są złożone i zależą od umiejętności radzenia sobie, warunków, relacji społecznych oraz cech i osobistych predyspozycji. Na każde wydarzenie wpływają stale pojawiające się stresory, zasoby pomagające rozwiązywać problemy społeczne i osobiste, a także nasze cechy demograficzne. Ponadto ocena czynników wywołujących napięcie może decydować o zdrowiu zarówno w pozytywny, jak i w negatywny sposób.
 Podejście integracyjne to ocena wpływu stresora na zdrowie uwzględniająca trzy czynniki:
 • zasoby posiadane przez jednostkę przed pojawieniem się czynnika wywołującego napięcie lub stresującego wydarzenia;
 • samo wydarzenie;
 
  • ocenę wydarzenia.
 Zdolność do radzenia sobie ze stresem określana jest mianem odporności. To wynik interakcji pomiędzy naszymi osobistymi i społecznymi zasobami a próbami rozwiązywania problemów. Do zasobów osobistych należą m.in. stałe cechy osobowości oraz poglądy i podejście do życia, które mogą pomóc w zwalczaniu wpływu stresu:
 • samoocena — oparta na doświadczeniu wiara w to, że będziemy w stanie podołać sytuacji;
 • optymizm — pełne nadziei spoglądanie w przyszłość i oczekiwanie pozytywnych wyników;
 • wewnętrzne umiejscowienie kontroli — pogląd, że pewne rzeczy znajdują się pod naszą kontrolą.
 Jednym z rodzajów zasobów środowiskowych pomocnych w radzeniu sobie ze stresem są zasoby społeczne. Zapewniają wsparcie, informacje i sugestie dotyczące rozwiązywania problemów. Do zasobów społecznych zaliczamy m.in. dobre więzi rodzinne, przyjaciół, partnerów, organizacje religijne i duchowe, a czasem nawet współpracowników i szefów. Inne zasoby środowiskowe to pieniądze, schronienie, opieka zdrowotna i transport. Takie elementy okazują się bardzo istotne, gdy pojawia się potrzeba poradzenia sobie ze stresem.
 Nie tylko stres — psychologia zdrowia
 Związek pomiędzy stresem, radzeniem sobie z nim i zdrowiem jest już chyba dość oczywisty. Jednak psychologowie poszli dalej. Postanowili zastosować swoją wiedzę o ludzkim zachowaniu i procesach umysłowych do kwestii zdrowia. Starają się zbadać, co
  
  sprawia, że dobrze sobie radzimy, i jakie zachowania mogą prowadzić do zachorowań. Tacy badacze specjalizują się w psychologii zdrowia, zajmującej się kwestiami zdrowia i choroby z punktu widzenia psychologii.
 Psychologowie zdrowia pracują w różnych miejscach, od uniwersytetów (na których prowadzą badania) po przychodnie i szpitale, gdzie zajmują się bezpośrednią opieką nad pacjentami. Do ich głównych obowiązków należy pomaganie pojedynczym osobom i ich rodzinom w radzeniu sobie z efektami choroby. Tacy psychologowie opracowują także programy zmian zachowania, które mają doprowadzić do poprawy stanu zdrowia, utrzymania właściwego trybu życia i zapobiegania dolegliwościom.
 Profilaktyka
 Psychologowie zdrowia zajmują się trzema rodzajami profilaktyki. Są to:
 • Profilaktyka główna. Zapobieganie pojawianiu się chorób u zdrowych ludzi. Przykładami takiego działania mogą być programy wczesnej ochrony i szczepień dziecięcych, korzystanie z prezerwatyw i kampanie upowszechniające wiedzę o HIV.
 • Profilaktyka drugorzędna. Wczesne wykrywanie i leczenie rozwijających się chorób. Do programów profilaktyki drugorzędnej zaliczają się kampanie informujące o raku piersi oraz promowanie samobadania w celu wczesnego diagnozowania raka jąder.
 • Profilaktyka trzeciorzędna. Wsparcie ludzi cierpiących na rozwinięte formy chorób i próby zahamowania pogarszania się stanu pacjenta. Programy profilaktyczne tego typu obejmują na przykład pomoc w obniżaniu ciśnienia czy też terapie mające na celu rzucenie palenia bądź redukcję nadwagi.
 
  Jak zmienić zdrowie na lepsze?
 Czy kiedykolwiek przyszło Ci do głowy, by w ramach noworocznego postanowienia obiecać sobie popracować nad poprawą stanu zdrowia, na przykład dzięki częstszym ćwiczeniom, rozpoczęciu kursu jogi, lepszemu odżywianiu się, aktywnemu odpoczynkowi, zapinaniu pasów bezpieczeństwa? Czy udało Ci się dotrzymać obietnicy? Powiedz szczerze, było to trudniejsze, niż się z początku wydawało, prawda? Pomyślmy więc przez chwilę, co przeszkadza nam w byciu zdrowymi ludźmi.
 Zachowanie prozdrowotne ma jedną wadę. Rzadko utrzymujemy je przez dłuższy czas. Częściowo odpowiada za to niechęć do konsekwentnego działania, czyli przestrzegania zaleceń lekarza bądź naszych własnych planów poprawiania stanu zdrowia. Co jednak sprawia, że w ogóle podejmujemy decyzję o rozpoczęciu takich działań? Niektórzy nie mają z tym najmniejszych problemów. Uprawiają sporty, dobrze się odżywiają i nigdy nie sięgają po papierosy.
 Istnieje wiele powodów, dla których robimy niezdrowe rzeczy. Na początek zauważ, że wiele osób nie podejmuje lub nie kontynuuje zdrowych zachowań, jeżeli pojawiają się jakieś problemy. Stanowczo zbyt łatwo rezygnujemy, gdy coś nam przeszkadza. Nie chodzę na siłownię, ponieważ karnet jest zbyt drogi. Nie śpię wystarczająco długo, bo nie mam odpowiedniej piżamy. Brak pieniędzy to dość popularne wytłumaczenie nieangażowania się w zdrowe zachowania. Inna wymówka brzmi: nowy styl życia może przeszkodzić w robieniu czegoś przyjemniejszego czy ważniejszego. Jeżeli pójdę na siłownię, przegapię ulubiony program telewizyjny. Jeśli postanowię zdrowo się odżywiać, będę musiał chodzić do sklepu i przyrządzać jedzenie. Wówczas nie będę w stanie wykonywać obowiązków domowych.
  
  Zaangażowanie w zmiany najczęściej pojawia się w chwili, gdy ktoś wierzy, że jest w stanie ich dokonać. Wiele osób przejawia fatalistyczny pogląd na swoje zdrowie, mówi na przykład: „Kiedy człowiek choruje, to widocznie tak musi być”. Nie przychodzi im do głowy, że ich styl życia wpływa na zdrowie, więc nie starają się go zmienić.
 Takie podejście znane jest także jako zewnętrzne umiejscowienie kontroli. Osoby zachowujące się w ten sposób nierzadko mają wrażenie, że kontrola nad danymi zjawiskami leży poza ich zasięgiem. Kiedy czujemy, że możemy coś kontrolować samodzielnie (a zatem cechujemy się wewnętrznym umiejscowieniem kontroli), częściej wydaje się nam, iż jesteśmy w stanie coś z tym zrobić.
 Kiedy jednak już dokona się w nas zmiana, niezależnie od tego, czy nastąpi to w wyniku działania nagród z zewnątrz, czy też wiary, że coś da się zdziałać, musimy się zastanowić, w jaki sposób ją utrzymać. Samo rzucenie palenia jest łatwe. Trudność polega na tym, aby znowu nie zacząć. Utrzymanie dobrego przyzwyczajenia może być prostsze, gdy przeanalizuje się wady i zalety wprowadzenia zmiany oraz pozostania przy starych rozwiązaniach. Warunkiem powodzenia jest jednak przedstawienie tych informacji w jasny sposób. Jeżeli są one nadmiernie skomplikowane, ciężko wykorzystać je do utrzymania przyzwyczajenia.
   Era informacji
 Wiele osób mówi, że żyjemy w „erze informacji”. Cóż, nie da się ukryć, że otacza nas bardzo wiele danych. Czasami świat wydaje się wręcz cierpieć na nadmiar źródeł wiadomości. Mając nieskrępowany dostęp do ogromnej ilości faktów, danych i opinii, jak możemy ocenić, które z nich są wiarygodne? Na przykład czy wszystkie kampanie nakłaniające do rzucenia palenia przynoszą skutek?
 
  To, czy jesteśmy skłonni wysłuchać informacji płynących z różnych źródeł i uwierzyć im, zależy od wielu czynników. Badania nad perswazją, czyli nakłanianiem kogoś do działania mimo jego negatywnego nastawienia, dały psychologom sporo wiadomości na temat mechanizmu wiarygodności. Komu zatem wierzymy?
 Aby przesłanie było przekonujące, musi zwrócić naszą uwagę, być łatwe do zrozumienia, możliwe do zaakceptowania i warte zastosowania. Chcemy je również zapamiętać. Jeżeli nie zachowamy przesłania w pamięci, jego treść nie będzie miała znaczenia. Przekonujące argumenty na ogół zawierają racje obu stron, dzięki czemu sprawiają wrażenie wyważonych i obiektywnych. Nic w tym dziwnego, ponieważ najlepsze wyniki uzyskuje się wtedy, gdy obok informacji straszących konsekwencjami poda się wskazówki, jak tych skutków uniknąć.
 Decyzje o podejmowaniu lub niepodejmowaniu prozdrowotnych działań opierają się na wielu czynnikach, takich jak poglądy na temat zachowania i nasze umiejscowienie kontroli. Hochbaum, Rosenstock i Kegels, pracujący w amerykańskiej służbie zdrowia w latach 50. XX wieku, stworzyli model poglądów na zdrowie, aby zaprezentować procesy, jakie zachodzą w naszej psychice, kiedy podejmujemy decyzje związane ze stanem swojego zdrowia.
   Akcje społeczne działają tylko wtedy, gdy informują nas o czymś, czego nie wiemy. Obecnie prawie każdy zdaje sobie sprawę, że palenie jest szkodliwe dla zdrowia. Nie zawsze jednak uświadamiamy sobie konkretne zagrożenia płynące z tego nałogu, więc gdy informacja taka trafia do opinii publicznej, konsumpcja tytoniu spada. Jednak wiele osób nie przestało palić, a część dopiero zaczęła. Poza tym niektórzy uważają publiczne media za niewiarygodne. Niektórzy twierdzą wręcz, że informacje o tym, iż palenie wywołuje raka, nie są prawdziwe.
 
  • Powaga sytuacji. Jak ciężkie mogą być objawy choroby, jeżeli niczego nie zrobię?
 • Podatność. Jakie są szanse, że zapadnę na chorobę, jeżeli nie zacznę żyć zdrowo?
 • Zalety większe od wad. Co będę z tego mieć i czy jest to warte podejmowania wysiłków?
 • Skuteczność. Jak skuteczne będą próby wprowadzenia zmian? Nie chcę niepotrzebnie się męczyć.
 Odpowiedzi na te pytania odgrywają istotną rolę w procesie oceny prawdopodobieństwa tego, czy nasze działanie okaże się korzystne. Jeżeli dojdę do wniosku, że prowadzenie dotychczasowego trybu życia może mieć poważne następstwa zdrowotne, ponieważ istnieje duże ryzyko, iż zachoruję, a jednocześnie dokonanie prozdrowotnych zmian ma więcej zalet niż wad i istnieją duże szanse na skuteczne wprowadzenie ich, prawdopodobieństwo podjęcia właściwej decyzji znacząco wzrośnie. W przeciwnym razie będę potrzebował solidnego kopniaka, aby wybrać ścieżkę zdrowego życia.
 Interwencja
 Co zrobić, gdy postanowimy zmienić tryb życia na zdrowszy? Zaraz po podjęciu decyzji można zacząć wprowadzać ją w życie na kilka sposobów. Psychologowie zdrowia i inni specjaliści opracowują plany interwencji, które mają na celu wprowadzenie, a następnie podtrzymywanie zmian.
 Modyfikacja zachowania jest bardzo skutecznym sposobem zmiany postępowania. Najprostsza, choć bardzo dobrze działająca metoda polega na przyznawaniu nagród za podejmowanie działań prozdrowotnych i karaniu za uchylanie się od deklarowanych zachowań. Na przykład gdy ustalę, że
  
  trzy razy w tygodniu będę biegać, i danego dnia tego nie zrobię, muszę w ramach zadośćuczynienia posprzątać kuchnię i łazienkę oraz zrobić pranie. Jeżeli zaś będę biegać, w nagrodę urządzę sobie relaksującą kąpiel. Pomóc może również ktoś bliski. Na przykład będzie pełnił funkcję strażnika pilnującego, czy nie oszukujemy. Gdyby nie było takiej osoby, mógłbym wziąć kąpiel bez biegania czy też odłożyć pranie na później. W takich sytuacjach partner pomaga być uczciwym.
 Zmiana kognitywna jest procesem, w którym ocenia się to, co mówimy i myślimy o sobie. Takie komentarze i myśli mogą bowiem podtrzymać słuszną zmianę zachowania, ale równie dobrze przeszkodzić w porzuceniu szkodliwych nawyków. Wszyscy mamy myśli automatyczne, czyli takie, które pojawiają się bez naszej wiedzy. Mogę na przykład poinformować żonę, że będę biegał trzy razy w tygodniu albo automatycznie powiedzieć sobie: „Nigdy ci się to nie uda. Zawsze rezygnujesz po jakimś czasie”. Mało motywujące, prawda?
 Na szczęście takie myśli mogą zostać zastąpione pozytywnymi wypowiedziami na własny temat. Wymaga to praktyki i zachęty ze strony innych ludzi, ale na ogół jest warte wysiłku.
 Przedstawiłem jedynie bardzo ogólny zarys psychologii zdrowia i kwestii związanych ze stresem. Mam jednak nadzieję, że powyższy fragment książki dostarczył Ci podstawowych informacji na ten temat i zachęcił Cię do poszerzania wiedzy dotyczącej rozpoczynania zdrowego i spokojnego życia. Pamiętaj, aby nie unikać wyzwań i wierzyć w siebie. I nie zapomnij przyznać sobie nagrody za trzymanie się tej rady.
  
  Korzystanie z pozytywnej strony mocy
 Niektórzy krytykują psychologię za „negatywistyczne” podejście, skupiające się na upośledzeniach, patologiach i leczeniu tego typu zaburzeń. Takie osoby uważają, że specjaliści starają się poprawiać i naprawiać zachowanie ludzi i całych grup. Jak widać, nie słyszeli o psychologii pozytywnej, opierającej się na dokładnie odwrotnym podejściu. Nurt ten został zapoczątkowany pod koniec lat 90. XX wieku przez znanych psychologów: Martina Seligmana i Mihaly’ego Csikszentmihaly’ego. Psychologia pozytywna jest definiowana jako nauka zajmująca się pozytywnym doświadczeniem subiektywnym, pozytywnymi cechami indywidualnymi oraz instytucjami, których zadanie polega na poprawie jakości życia i zapobieganiu patologiom.
 Omawiana dziedzina psychologii, jako nauka zajmująca się ludzką siłą i odpornością psychiczną, obejmuje wiele różnych zagadnień:
   Inteligencja emocjonalna
 Optymizm
 Mądrość
 Wdzięczność
 Odwaga
 Sens życia
 Twórczość
 Samoocena
 Współczucie
 Altruizm
 Wytrwałość
 Humor
        Psychologia pozytywna na dobre zadomowiła się także w biznesie, sporcie, wojsku oraz w badaniach nad stresem i chorobami. Armia wykorzystuje ją do opracowywania metod radzenia sobie ze stresem i wzmocnienia morale żołnierzy. Pacjenci cierpiący na śmiertelne choroby szukają źródeł nadziei i odwagi w obliczu śmierci. Twórczy zawodowcy chcą, aby ich praca była bardziej innowacyjna.
 
  Podstawowym założeniem psychologii pozytywnej jest idea optymalnego życia, opierająca się na dwóch przeciwnych biegunach: kwitnięciu i więdnięciu.
 Rozkwitanie (i jego przeciwieństwo: więdnięcie) to synonim zdrowia psychicznego, przeciwieństwa chorób i zaburzeń psychicznych. Wizytę u psychologa pozytywnego można porównać do porady lekarskiej mającej na celu podtrzymanie dobrego stanu zdrowia bądź do regularnego badania, aby upewnić się, że organizm funkcjonuje prawidłowo.
 Psycholog C.L.M. Keyes, wykładowca socjologii na Emory University w Atlancie, wyróżnia następujące wymiary kwitnięcia/więdnięcia:
 pozytywny afekt — dobre samopoczucie emocjonalne; dobra jakość życia — satysfakcja z życia;
 •
 •
 •
 •
 •
 •
 • autonomia — działanie na podstawie własnych norm;
 • pozytywne relacje z innymi — spokojne, pełne zaufania
 stosunki;
 • społeczna akceptacja — pozytywne nastawienie wobec innych ludzi oraz występujących między nimi różnic;
 • społeczna aktualizacja — wiara w potencjał do rozwoju;
 • społeczny udział — traktowanie własnych działań jako pożytecznych dla innych;
 samoakceptacja — pozytywne nastawienie do własnej osoby;
 rozwój osobisty — poszukiwanie wyzwań; cel w życiu — sens życia;
 mistrzostwo w otoczeniu — zdolność do wyboru, przetwarzania i kształtowania własnego otoczenia;
 
  • społeczna spójność — zainteresowanie społecznością i jej życiem;
 • społeczna integracja — przynależność.
 Rozkwitanie jest koncepcją stosowaną przez niektórych psychoterapeutów do określania szerszych celów, często związanych ze stylem życia. Może też stanowić swego rodzaju probierz jakości egzystencji pacjenta bądź klienta, ponieważ wskazuje na obszary, które warto poprawić w drodze terapii. Nie jest to jednak formalny komponent leczenia i nie traktuje się go jako część formalnej diagnozy. Oznacza to również, że terapii tego rodzaju nie uznaje się za działanie medyczne, co sprawia, że jej koszty zwykle nie są pokrywane przez firmy ubezpieczeniowe. Należy jednak pamiętać, że profesjonalna psychoterapia, chociaż nie koncentruje się na koncepcji kwitnięcia, może ją wykorzystywać do wskazywania pacjentom obszarów rozwoju osobistego. Takie działanie pokrywa się częściowo z praktyką trenerską bądź poradnictwem psychologicznym. Wielu terapeutów nie zajmuje się doradzaniem, ale może udzielać wskazówek na wyraźne życzenie klienta.
 Mózg bioniczny
 Każdego dnia doświadczam ciekawego zjawiska. Około drugiej po południu, po kilku godzinach pisania raportów, sesji terapeutycznych, odpisywaniu na maile i rozmów telefonicznych, nagle opadam z sił. Zaczynam pracować wolniej, mam kłopoty z koncentracją i jestem dużo mniej produktywny. Po zapoznaniu się z literaturą medyczną doszedłem do wniosku, że w tym czasie dochodzi u mnie do obniżenia poziomu glukozy we krwi, więc mózg nie jest w stanie pracować na pełnych obrotach. Zacząłem zatem częściej jeść wysokobiałkowe przekąski i pić więcej wody. Najwyraźniej mój mózg potrzebował dodatkowego paliwa.
 
  Sportowcy ćwiczą, aby rozwinąć siłę, szybkość i zręczność. Muzycy trenują płynność i precyzję gry. Co jednak można zrobić, aby rozwinąć, wzmocnić lub uelastycznić mózg? Na te i podobne pytania odpowiada dziedzina psychologii znana jako wzmocnienie poznawcze. Została ona zdefiniowana w 2008 roku przez dwóch psychologów, Nicka Bostroma i Andersa Sandberga, jako wzmocnienie podstawowych zdolności umysłowych poprzez rozwijanie procesów przetwarzania informacji.
 Obecnie prowadzone są badania nad wieloma rodzajami wzmocnienia poznawczego, z których część jest znana od bardzo dawna. Jeden z nich stanowi bowiem szeroko pojęta edukacja. Poza tym wzmocnienie może przyjmować formy m.in. ćwiczeń umysłu, zażywania leków, przezczaszkowej stymulacji magnetycznej (TMS), technik relaksacyjnych, neurofeedbacku lub biofeedbacku.
 Część z tych technik bada się na zwierzętach (lecz nie na ludziach). Dotyczy to przede wszystkim eksperymentów genetycznych, prenatalnych i perinatalnych, takich jak modyfikacje genów i suplementacja płodowa, na przykład u myszy.
 Zanim jednak zdecydujesz się na zakup programu mającego sprawić, że Twoja pociecha zostanie geniuszem, musisz wiedzieć, że wciąż brakuje naukowych dowodów na to, że jakakolwiek metoda lub plan „zwiększania inteligencji dziecka” ma weryfikowalną skuteczność.
 Stymulanty i inne farmaceutyki
 Kiedy pewnego razu przeprowadzałem badania nad zaburzeniami nauczania i testy psychologiczne na jednej z lokalnych uczelni, zdarzyło się coś dziwnego. Wielu studentów zwróciło się do mnie z nadzieją, że zdiagnozuję u nich ADHD. Tknięty przeczuciem, zwróciłem się do lekarzy w uniwersyteckiej przychodni, którzy potwierdzili moje przypuszczenia. Powiedzieli, że przepisują psychostymulanty wyłącznie osobom ze stwierdzonym ADHD. Studenci szukali dostępu do leków takich jak Ritalin lub Strattera nie
 
  po to, aby korzystać z nich w celach rekreacyjnych, lecz by poprzez poprawę koncentracji uzyskiwać lepsze wyniki w nauce.
 W dzisiejszych czasach używanie leków i innych farmaceutyków stanowi całkowicie naturalny element codziennego życia. Substancje opracowywane z myślą o poprawie działania neuropsychologicznego i poznawczego noszą nazwę środków nootropowych.
 Stosowanie farmaceutyków w celu podniesienia zdolności poznawczych zwykle wiąże się z wieloma problemami natury etycznej i moralnej — często bywa porównywane do stosowania sterydów w sporcie. A zatem zażywanie ich można traktować jak oszustwo. Zastanów się jednak, jak wyglądałoby to w sytuacji, w której środki takie przyjmowaliby ludzie chorzy, upośledzeni, z uszkodzonym mózgiem lub mający inny problem natury poznawczej. Czy w ich przypadku zażywanie tego typu substancji nie przypomina brania leków na dowolną inną chorobę?
 Obecnie mamy do czynienia właśnie z takimi sytuacjami. Co więcej, ludzie podnoszą swoje umiejętności poznawcze w sposób pośredni i bezpośredni. O pośrednim stosowaniu farmaceutyków do poprawy zdolności umysłowych mówimy na przykład w przypadku zażywania antydepresantów. Każdy, kto kiedykolwiek cierpiał na depresję, doskonale wie, że poważnie osłabia ona koncentrację i utrudnia szybkie myślenie (wywołuje tzw. pseudodemencję), co rodzi poczucie winy, oraz powoduje spadek satysfakcji z życia i motywacji. Leki przeciwdepresyjne pozwalają zredukować te objawy, a tym samym podnoszą poziom zdolności poznawczych.
 Środki poprawiające umiejętności poznawcze lub w inny sposób sprzyjające ich rozwojowi można podzielić na następujące rodzaje:
 • stymulanty — poprawiają koncentrację i pamięć krótkoterminową; należą do nich takie leki, jak Adderall, Vyvanse, Strattera (atomoksetyna) i stara, dobra kofeina;
  
  • środki cholinergiczne — stosowane do poprawy pamięci; na przykład Aricept i marihuana;
 • środki dopaminergiczne — używane do poprawy koncentracji i czujności; zaliczają się do nich m.in. metylfenidat (Ritalin, Concerta) i modafinil (Provigil).
 Lista wszystkich środków podejrzewanych o działanie nootropowe jest znacznie dłuższa i z dnia na dzień pojawiają się na niej nowe substancje. Należy jednak zauważyć, że recepty na farmaceutyki stosowane wyłącznie w celu poprawy zdolności umysłowych są wypisywane stosunkowo rzadko. Dzieje się tak najprawdopodobniej dlatego, że lekarze zdają sobie sprawę z problemów, jakie może przynieść regularne korzystanie ze środków psychoaktywnych poprawiających funkcjonowanie psychiczne.
 Limit sprawności umysłu
 Poza stosowaniem środków farmakologicznych do wspomagania działania umysłu często decydujemy się na rozwiązania techniczne, takie jak na przykład implanty ślimakowe, komputery, smartfony, a nawet zwykłe samoprzylepne kartki do notowania. Nauka zajmująca się opracowywaniem urządzeń podnoszących nasze zdolności nosi nazwę protetyki poznawczej bądź neuroprotetyki.
 Wielu naukowców wykazuje wielkie zainteresowanie tą dziedziną, ponieważ wydaje się ona niezwykle obiecująca. Na rynku dostępnych jest wiele skutecznych rozwiązań, takich jak urządzenia do produkcji mowy. Często są one zastępowane przez aplikacje dla smartfonów lub komputerów, które pozwalają komunikować się za pomocą głosu ludziom niebędącym w stanie rozmawiać. Dostępne są również liczne programy wspomagające pamięć i sterowane głosem aplikacje ułatwiające orientację i nawigację w terenie.
 Jedną z najciekawszych dziedzin neuroprotetyki jest jednak interfejs mózg-komputer, zajmujący się możliwościami podłączenia komputera bezpośrednio do ludzkiego umysłu i sterowania
 
  urządzeniami elektronicznymi wyłącznie za pośrednictwem aktywności mózgowej. Badania wykazały, że za pomocą elektrod umieszczanych w tym narządzie możliwe jest poruszanie kursorem na ekranie. Co ciekawe, działa to w przypadku ludzi i innych naczelnych, także tych cierpiących na poważne uszkodzenia mózgu. Z pozoru nie jest to wiele, ale stąd już tylko jeden krok do obsługi komputera w sposób do złudzenia przypominający telepatię. Czyż to nie wspaniałe?!
 Przypisy:
 [3] Skrót od ang. Post Traumatic Stress Disorder — przyp. tłum.
   
  Część VI Dekalogi
    Interesujące przedstawienie dziesięciu zjawisk łączących internet i psychologię możesz znaleźć na stronie www.dummies.com/extras/psychology.
      W tej części...
 • Dokonamy testu psychologicznego i odkryjemy wiele sposobów na osiągnięcie i zachowanie zdrowia psychicznego.
 • Przyjrzymy się kilku filmom prezentującym skomplikowane kwestie psychologiczne, od Psychozy po Matrix.
  
  Rozdział 19.
 Dziesięć wskazówek pomagających zachować zdrowie psychiczne
 W tym rozdziale:
 • Zdefiniujemy zdrowie.
 • Zaakceptujemy siebie.
 • Rozpoczniemy zmianę.
 Nie ma żadnej magicznej formuły pozwalającej zachować zdrowie psychiczne. Nie istnieją żadne ostateczne standardy. Czy zdrowie psychiczne to po prostu brak chorób? Jeżeli tak, większość z nas jest zdrowa. Czy jednak zdrowie fizyczne oznacza po prostu brak chorób? Niektórzy sądzą, że to coś więcej niż tylko niewystępowanie zaburzeń. Niestety, ten rozdział nie odpowie na wszystkie pytania. Prawdę mówiąc, obawiam się, że zawiera on więcej pytań niż odpowiedzi.
 Psychologia nie wskazuje, co powinniśmy cenić, a czego nie. Wielu naukowców sądzi, że wartości znajdują się poza obszarem zainteresowania nauki, dlatego badacze nie potrafią też wiele powiedzieć na temat „dobrego życia”. Uważają, że wartości i moralność to kwestie osobiste, więc nie mogą być przedmiotem analizy naukowej. Niektórzy psychologowie twierdzą jednak, że zdrowie psychiczne jest wartością uniwersalną. W końcu kto nie chciałby być zdrowy?
   
  Przez lata naukowcy poznali wiele ludzkich zachowań i mechanizmów myślenia. Szkoda by było nie spróbować zastosować tej wiedzy w poszukiwaniu zdrowia, szczęścia i dobrobytu. Owszem, psychologowie czasami przesadzają, utrzymując, że konkretny zestaw wartości jest jedynym słusznym.
 Jak jednak mawiał jeden z moich wykładowców: „To kwestia empiryczna, czyż nie?”. Co chciał przez to powiedzieć? Najprawdopodobniej to, że opinie mogą być oceniane empirycznie i żadna nie powinna zostać porównana z inną, dopóki nie ustali się kryteriów oceny. Innymi słowy, możemy zdecydować, czy życie jest „dobre”, korzystając z nauki psychologicznej, o ile oczywiście zdefiniujemy dobre życie. Na przykład będziemy zgodni co do tego, że chodzi o zaspokajanie potrzeb bez większego wysiłku i relatywną wolność działania. Następnie w naukowy sposób ocenimy okoliczności, zachowania i procesy myślowe prowadzące do wystąpienia takich warunków. Jeżeli zgodzimy się na pewien standard, możemy sprawdzić, co potencjalnie ułatwi osiągnięcie go.
 Ponieważ ten rozdział dotyczy zdrowia psychicznego, muszę ustalić pewien standard. Dlatego też definiuję je szeroko jako życie optymalne. Jest to dość bezpieczny punkt wyjścia, gdyż każdy może zrozumieć ów termin w taki sposób, by najlepiej odpowiadał wyznawanym przez niego wartościom.
 Moje rozumienie optymalnego życia ma tu charakter subiektywny. Przez lata psychologowie studiowali koncepcję subiektywnego dobrego samopoczucia, która odnosiła się do osobistego odczucia niekoniecznie dzielonego przez innych ludzi. Oznacza to, że poglądy danej osoby nie muszą być zgodne z przekonaniami kogokolwiek innego.
 Niektórzy filozofowie twierdzili, że pod względem moralnym dobrze jest mieć poglądy takie same jak inni albo przynajmniej niesprzeczne. Działanie zgodne z indywidualnymi normami
  
  przypomina podejście dobrze zobrazowane przez ludowe porzekadło „każdy sobie rzepkę skrobie”.
 Inna, może bardziej obiektywna definicja zdrowia psychicznego zakłada, że opiera się ono na zachowaniach i procesach umysłowych prowadzących do umiejętności adaptacji i skutecznego działania w życiu. Nie wyklucza to jednak pewnej subiektywności, ponieważ na przykład ktoś może dobrze przystosować się do warunków więziennych, a zachowywać się w sposób całkowicie nieadekwatny w innych okolicznościach. Jednak dla większości ludzi i społeczności normy dobrej adaptacji i funkcjonowania często odnoszą się do działania w ramach powszechnie akceptowanych zasad i granic.
 Z punktu widzenia psychologa zdrowie wymaga co najmniej odczuwania szczęścia. Jeszcze nigdy nie spotkałem człowieka, który nie chciałby być szczęśliwy, nawet jeżeli oznaczałoby to dla niego coś, co dla większości innych osób byłoby oznaką pecha. Przypomina mi to stary dowcip:
 — Uderz mnie, uderz! — prosi masochista.
 — Ani mi się śni — odpowiada sadysta.
 Dajmy jednak spokój filozofii i przejdźmy do praktycznych porad. Poniżej znajdziesz dziesięć wskazówek pomagających zachować zdrowie psychiczne. Nie zostały uszeregowane według żadnego kryterium i wszystkie są tak samo istotne.
 Zaakceptuj siebie
 Autorzy wielu poradników i popularnych książek psychologicznych podkreślają potrzebę „pokochania siebie”. Nie jest to zły pomysł. Poważna niechęć do własnej osoby często wiąże się ze skrajnym poczuciem winy, wstydu i depresją. Nigdy nie należy lekceważyć wiary we własne umiejętności i wysokiej oceny swojej wyjątkowości.
 
  Zbyt często jednak prowadzimy życie pod dyktando osób, o których akceptację zabiegamy. Lubienie siebie stanowi główny składnik motywacji i pozytywnych emocji, a także często pomaga nam w przyjmowaniu innych takimi, jacy są. Nie zapominaj jednak o tym, że akceptacja własnej osoby to coś zupełnie innego niż przekonanie, że jest się idealnym.
 Dąż do wolności i determinacji
 Kiedy jesteśmy sobie sterem, żeglarzem i okrętem, czujemy większe zainteresowanie życiem, jesteśmy nim bardziej zafascynowani oraz pewniejsi siebie. Nasze motywacje stanowią złożoną mieszankę tego, czego naprawdę pragniemy dla siebie, i tego, co przez lata przejęliśmy od ważnych dla nas ludzi.
 Poczucie kontroli nad własnym życiem i możliwość samodzielnego decydowania o sobie są bardzo ważne dla zdrowia psychicznego. Kiedy przebywamy wśród ludzi, którzy „trzymają nas krótko”, karzą i dominują nad nami, nasze poczucie wartości i wolności zanika.
 Adaptacja nie musi jednak oznaczać całkowitej rezygnacji z planów, pod warunkiem że choć trochę zgadzamy się z tym, do czego przychodzi się nam dostosowywać. Co zrobić, kiedy chcę pomalować swój dom na purpurowo, ale nie pozwalają mi na to władze miasta? Mogę zdecydować się na kolor lawendy, dzięki czemu odzyskam nieco poczucia wolności. Rzadko, jeżeli w ogóle, wychodzimy dobrze na całkowitym sprzeciwianiu się nakazom.
 Pozostawaj w kontakcie i dbaj o związki
 Czasami odnosimy wrażenie, że jesteśmy coraz bardziej samotni. Każdy pędzi zamknięty w swoim samochodzie, odcięty od innych i zajęty własnymi sprawami. Kiedyś wydawało mi się, że życie
 
  społeczne wymaga ode mnie rezygnacji z efektywności w pracy. Słyszałem, że inni mówili, iż nie mają czasu na rodzinę i przyjaciół. Oto moja rada: znajdź go.
 W świecie wielkich metropolii i ogromnych przedmieść czasami ciężko być blisko rodziny i przyjaciół. Czasy małych miasteczek przeminęły bezpowrotnie. Owszem, takie miejsca nadal istnieją, ale większość z nas już w nich nie mieszka. Pomimo wszystkich niedogodności dobrze jest starać się pozostawać blisko ludzi, którzy są dla nas ważni. Rozwój telefonii komórkowej oraz internetu może odzwierciedlać naszą potrzebę kontaktu oraz próbę zaspokojenia jej w zatomizowanym społecznie i szybko zmieniającym się świecie.
 Mieszkanie w pobliżu przyjaciół i rodziny jest dobre, ale tylko wtedy, gdy mamy dobre relacje z bliskimi. Niektórzy nie mogą się doczekać, kiedy wreszcie wyprowadzą się jak najdalej od takich ludzi. Poczucie wsparcia i więzi emocjonalnej jest tak samo ważne jak zwykła bliskość, a nawet bardziej. Potrzebujemy intymnych związków, by mieć na kogo liczyć w trudnych chwilach, a także godnych zaufania partnerów, mających takie same poglądy i szanujących nasze opinie.
 Oto kilka innych wskazówek dotyczących poprawiania jakości związków: ćwicz przebaczanie, bądź osobą tolerancyjną, komunikuj się uczciwie, wyrażaj siebie, znajdź równowagę między zależnością i niezależnością, działaj odpowiedzialnie oraz szanuj wartości, myśli, uczucia i pragnienia pozostałych ludzi.
 Podawaj pomocną dłoń
 Kiedy wspieramy potrzebujących, czasami czujemy siłę pomagającą nam przezwyciężyć własne problemy. Ponadto w takich sytuacjach nawiązujemy dobre kontakty społeczne. Tego typu zachowanie jest korzystne zarówno dla pomagających, jak i dla otrzymujących pomoc. Nie wspomnę już o tym, że pewne formy wsparcia można uwzględnić w corocznym zeznaniu podatkowym. W takim układzie wszyscy wygrywają!
 
  Znajdź swój cel i pracuj nad osiągnięciem go
 Poczucie bezsensu życia to znak rozpoznawczy depresji. Jedną z wad współczesnego społeczeństwa jest to, że powoduje poczucie alienacji stanowiące wynik tego, iż za regularną pracę otrzymujemy wyłącznie wypłatę, czyli abstrakcyjną nagrodę przelewaną na konto.
 Każdy z nas powinien mieć cele. Badania cały czas wykazują, że dążenie do realizacji zamierzeń jest tak samo ważne jak rezultaty. Czasami jednak ambicje są zbyt wygórowane, więc jedyne, co dostaniemy, to rozczarowanie. Taki wniosek może zniechęcić do wyznaczania kolejnych celów. Dlatego właśnie zamiary powinny być realne. Nie chodzi jednak o zachowanie perfekcjonistyczne. Osoby zbyt drobiazgowe zwykle nie osiągają założonych celów, gdyż nikt z nas nie jest doskonały. Zaakceptowanie faktu, że czasami można się pomylić, to część procesu akceptacji własnej osoby, a także istotny warunek zdrowia psychicznego.
 Znajdź nadzieję i utrzymuj wiarę
 Badania wykazują, że głęboka wiara może pomagać w przypadku straty, choroby i zaburzeń psychicznych. Gdy wszystko widzimy w czarnych barwach, dobrze jest mieć nadzieję i optymistycznie patrzeć w przyszłość. Warto wierzyć, że osiągniemy założone cele.
 Pozytywne spojrzenie pomaga nam przełamać lęk i utrzymać motywację. Takie zachwianie oceny często nazywa się „patrzeniem przez różowe okulary”. Pesymiści mogą uważać, że ich podejście jest bardziej realistyczne, ale odrobina optymistycznej iluzji nigdy nie zawadzi.
 Odkryj przepływ
 
  Zawodowi sportowcy mówią o „dobrej passie”, gdy odnoszą sukcesy. Przepływ oznacza uczucie pełnego zaangażowania, zanurzenia się w danym działaniu bądź doświadczeniu i skupieniu wyłącznie na nim. Szczęśliwe życie wymaga takiego opanowania wzmacniania i kontrolowania naszych doświadczeń, abyśmy byli w stanie skutecznie działać, jednocześnie czerpiąc przyjemność z samego faktu robienia czegokolwiek.
 Kiedyś usłyszałem pewną buddyjską mądrość: „Jeżeli myślisz o odpoczynku podczas zamiatania, nie doświadczasz życia takim, jakie jest. Kiedy zamiatasz, zamiataj. Kiedy odpoczywasz, odpoczywaj. Znajdź przepływ!”.
 Ciesz się pięknem
 Zdolność doceniania piękna nosi nazwę poczucia estetyki. W świecie jest bardzo dużo rzeczy brzydkich i złych. Otaczają nas wojny, choroby, przemoc i brzydota. Przygnębiające, prawda? Zdolność doceniania tego, co jest piękne, pomaga przeżyć w tym nieciekawym świecie.
 Doświadczenie piękna ma charakter osobisty i nikt nie może zdefiniować go za nas. Jedni widzą piękno w znanym obrazie, inni w słońcu przebijającym się przez chmury. Kiedy oglądam dobrze rozgrywany mecz, mam łzy w oczach.
 Nawet niedoskonałe rzeczy mogą być piękne, zwłaszcza jeżeli preferujesz buddystyczne podejście „wabi-sabi”. Tak, nie ma to jak dobra wymówka, żeby nie sprzątać w domu!
 Staraj się zwyciężyć, ucz się odpuszczać
 
  Nie da się zaprzeczyć, że wszyscy stajemy przed wyzwaniami i trudnościami. Umiejętność skutecznego radzenia sobie z takimi przeszkodami jest niezwykle istotna dla zachowania zdrowia psychicznego, ale i fizycznego. Każdy z nas posiada różne umiejętności i techniki pomagające walczyć ze stresem i przeszkodami. Najlepszą zasadą walki z trudnościami jest aktywne stawianie im czoła w sytuacjach, nad którymi mamy choć trochę kontroli, i stosowanie technik pasywnych w odwrotnych okolicznościach.
 Aktywne metody obejmują działania prowadzące do zmiany, takie jak szukanie pracy zamiast mówienia sobie: „Najwyraźniej bezrobocie było mi pisane”. W sytuacji, nad którą mamy choć trochę kontroli, jak w przypadku większości problemów zdrowotnych, podejmowanie działania zawsze pozwala osiągnąć lepsze wyniki i poprawić zdrowie psychiczne.
 Akceptowanie okoliczności, na które nie da się wpływać, jest dobrym przykładem pasywnych sposobów radzenia sobie z trudnościami. Po śmierci ukochanej osoby możemy przez długi czas rozpaczliwie próbować zrzucić ciążące nam uczucie smutku i straty, ale ostatecznie musimy zaakceptować tę sytuację. Innym wyjściem jest wybaczanie.
 Nie obawiaj się zmian
 Morihei Ueshiba jest znanym mistrzem aikido i autorem książki Sztuka pokoju. Jego sekretem na szczęśliwe życie była podstawowa zasada aikido: „podążaj z prądem”! Gdy jesteśmy uparci, możemy odczuwać opór i napięcie, próbując przeforsować swoje stanowisko. Natomiast bycie elastycznym pozwala naprawiać błędne zachowanie i w efekcie lepiej dostosowywać się do zmieniających się warunków. Zmiana wymaga odwagi, ale jest konieczna dla zdrowia i dobrego samopoczucia.
 